ग्रीष्म ऋतु की सुनहरी शाम खिड़की पर अलस झर रही थी
 उसी की अमलतासी उजास से कमरा अनायास दिप उठा था
 हल्की गर्म हवा में आम की फूलती मंजरी की तेज  तुर्श गंध थी
एक गहरी साँस के साथ उसे अपने नासापुटों में भरते हुए उसने कलम मेज पर रख दी थी
 हल्की चढ़ी धूप में पारदर्शी हो उठे लेश के पर्दे हल्के हल्के लहरा रहे थे  उनकी
तरफ देखते हुए उसे लगा था  उसके अंदर भी ऐसा ही कुछ निःशब्द डोलता हुआ सा है जो एक ही साथ मधुमय भी है और पीर भरा भी
आँसुओं का घुलता नमक पलकों पर महसूस करते हुए वह अपना चश्मा उतार कर आहिस्ता आहिस्ता आँखें मलती है  ऐसे जैसे पानी के साथ कुछ पुँछ जाने से सायास बचाना चाह रही
हो  शायद वे बचे खुचे अभागे स्वप्न जिन्हें कभी देख लेने की कीमत उसे आज भी कहीं न कहीं जाने अनजाने चुकानी पड़ रही थी
 विडंबना शायद जीवन की यही है कि सपने तो
अंततः टूट ही जाते हैं  मगर उन्हें देखनेवाली आँखें रह जाती हैं   कच्ची कब्रों की तरह अभिशप्त   अपने अंदर बहुत प्रिय कुछ दफनाए हुए  समय के सुने गलियारे का
उदास सफर निसंग तय करते हुए   किसी कयामत की अंतहीन प्रतीक्षा में निःशब्द  निरंतर
वह समझ रही है  आज और कुछ भी लिखना संभव नहीं होगा
 सोच में आँसू घुल गए हैं  शब्द अब फीके फीके  धुँधलाए ही उतरेंगे


 अपनी कलम बंद करके वह कमरे से बाहर निकल
आई थी
 शाम के एकदम से डूब जाने से पहले का उजाला चारों तरफ था   गहरे रंगों के कई शेड्स में   क्षण क्षण परिवर्तित होते हुए  एक स्वप्न का सा दृश्य रचते हुए
सूती साड़ी का हल्का पीला आँचल अपनी खुली बाँहों पर लपेटती हुई वह बँगले के बाहर आ गई थी तथा खामख्याली में टहलती हुई बाईं तरफ जानेवाली सँकरी पगडंडी पर चल पड़ी
थी
 इसी बीच शाल  सागौन के ऊँचे  घने पेड़ों के माथे पर शुक्ल पक्ष का भरा पूरा चाँद आधे से अधिक उठ आया था
 उसका चंदन का सा हल्का पीला रंग अब सेमल  पलाश के
दूर दूर तक फैले जंगलों पर फिके रोली की तरह चढ़ने लगा था
 हवा में फूलते हुए महुआ की अलस  मदिर गंध थी
 दूर कहीं रह रहकर मोर का केंका सुनाई पड़ रहा था
 सारा
जंगल बसंत के टेसुआ रंग में निःशब्द भीग रहा था
उसे बाहर निकलते देख पुनिया पीछे हो ली थी    दीदिया  अकेली मती निकलना इस बखत  जंगली जिनावरों का खतरा है
पुनिया बँगले के चौकीदार की पत्नी थी
 उसके लिए खाना वही बनाती थी
 उसने उसे हँसकर टाल दिया था    बस यहीं हूँ  थोड़ा टहलकर लौट आऊँगी
पुनिया न चाहते हुए भी लौट गई थी
डूबते दिन की हल्की रोशनी और उठते चाँद के आलोक मे वह जंगल की धुँधलाई पगडंडियों पर अनमन चलती रही थी
 पैर के नीचे आते सूखे पत्तों और चारों तरफ झिंगुरों की तेज
शोर की पृष्ठभूमि में एक अलक्षित सन्नाटा था जिसे वह अपने अंदर कहीं गहरे तक अनुभव कर पा रही थी
 बाईं तरफ जहाँ पुटुस की घनी झाड़ियाँ थी  कुछ अस्पष्ट सी आवाजें
सुनाई पड़ रही थीं
 उसे अचानक ख्याल आया था  कल रेंजर साहब का ड्राइवर चाँद सिंह उसे बँगले में छोड़ने के लिए आते हुए रास्ते में कह रहा था  इन दिनों महुआ के फल
खाने के लिए प्रायः जंगली भालू निकलते हैं  जरा सावधान रहिएगा
 कुछ ही दिनों पहले एक विदेशी सैलानी को दो भालुओं ने बुरी तरह से जख्मी कर दिया था
 याद आते ही
उसने अपने कदम तेज कर दिए थे
घने पेड़ों के खत्म होते ही करीब पचास कदम की दूरी पर बेतरतीब फैले पत्थरों के बीच से होकर छोटी सी पहाड़ी नदी मैना बहती है
 वह अधिकतर शाम को इसके किनारे आकर
बैठा करती थी
 शाम के धुँधलके में ग्रीष्म ऋतु में सूख आई उसकी जीर्ण शीर्ण धारा का मंथर गति से बहना और आसपास जंगली तोतों का कलरव उसे बहुत अच्छा लगता था
 यहाँ
आकर कुछ देर के लिए ही सही  वह सब कुछ भूल जाती थी
 एक नीरव शांति से मन भर उठता था
 सारी दुनिया की आपाधापी  एक अश्रृसिक्त अतीत और तकलीफों की लंबी फेहरिस्त पर
क्षणांश के लिए ही सही  पर्दा पड़ जाता था
चलते हुए यकायक वह खुले में आ गई थी
 सामने आईने से झक् नील आकाश पर सुडौल चाँद एक बड़ी रूपहली थाल की तरह जगमगा रहा था
 सफेद रेतों में अबरक का झिलमिल चूरा
दूर दूर तक बिखरा था
 अपनी चप्पलें उतारकर उन पर चलती हुई वह नदी के पास आकर एक बहुत बड़े पत्थर का टेक लगाकर पानी में पैर डुबोकर बैठ गई थी
 ठंडे पानी की सिहरन
तलवों से होते हुए पूरे शरीर में फैल गई थी
उंगलियों से छल छल बहते पानी को छूते हुए वह निरुद्देश्य सी अपने चारों तरफ देखती रही थी
 साँझ के म्लान आलोक में सर के ऊपर से रह रहकर बादुर पंख झटपटाते हुए
उड़े जा रहे थे
 दूर कहीं से आदिवासियों के बजते हुए माँदल के साथ साथ उनके समवेत स्वर में गाने की आवाजें आ रही थीं
 पूरा वातावरण अरण्य के आदिम  अभेद्द रहस्य
से आप्लावित हो उठा था
 कुछ ही दूरी पर अपनी घनी जटाएँ फैलाए समाधिस्थ से प्राचीन बरगद की डालों पर रह रहकर रात जगे पक्षियों का कचर मचर सुनाई पड़ रहा था
 हवा
में काई और जंगली घास की उग्र गंध तैर रही थी


 निविड़ वन की मूक भाषा से वन वनांतर मुखरित हो उठा था
 सोने से पहले जंगल कुछ इसी तरह से रोज जाग पड़ता है  उसने
हर बार देखा है
अपनी आँखें मूँदकर उसने इस नीरव शांति को महसूसना चाहा था
 अंदर शिराओं में रात दिन खौलता हुआ सा रक्त का प्रवाह जैसे अनायास मद्धिम पड़ने लगा था
 पसीने से भीगे
हुए माथे पर हल्की ठंडी हवा की छुअन सुकून दे रही थी
 उसे लगा  वह कहीं से हील हो रही है  जुड़ा रही है  अंदर एक पानी का सोता जैसा कुछ बहुत शीतल निःशब्द बह
निकला है
न जाने वह इस इस तरह से कब तक चुपचाप बैठी रही थी कि जब पीछे से आते किसी के हल्के पद्चापों ने उसे चौंका दिया था
 उसने मुड़कर देखा था  कोई साँझ के झुटपुटे में
उसी की तरफ बढ़ा चला आ रहा था
 वह अचानक सतर्क होकर अपने अस्त व्यस्त कपड़े सँभालकर उठ खड़ी हुई थी
 मन आशंकाओं से घिर गया था
 ऐसी निर्जन संध्या और वह यहाँ
बिल्कुल अकेली
 दूर दूर तक कोई जन प्राणी नहीं


 उसे याद आया था  इस इलाके में कई दिनों से ननकू माझी का आतंक फैला हुआ था
 उसका गिरोह रोज ही कहीं न कहीं डाका
डाल रहा था
इन आतंकित करते हुए विचारों को जबरन अपने से परे धकेलती हुई वह किसी तरह सीधी खड़ी रही थी
 शायद उसे शाम ढले इस तरह से इस निर्जन जगह में अकेली आना नहीं चाहिए
था
 अब तक वह छाया काफी पास चली आई थी
 चाँदनी में उसका चेहरा चमकने लगा था
 आगंतुक के एक हाथ में बंदूक थी तथा दूसरे हाथ में दो जंगली बत्तख झूल रहे थे
 शायद
वह कहीं से शिकार करके लौट रहा था
उसने करीब आकर उसका अभिवादन किया था    नमस्ते अपर्णा जी
 शाम के समय आपको इस तरह अकेली यहाँ नहीं आना चाहिए था
 इस मौसम में यहाँ बहुत जंगली जानवर निकलते हैं
पानी पीने के लिए  महुआ के लिए और शिकार के लिए भी
 चलिए  मैं आपको आपके बँगले तक पहुँचा दूँ
जी
आगंतुक की सहज  शिष्ट बातों से उसका डर काफी हद तक जाता रहा था
आप मुझे जानते हैं
इतना भी नहीं  रेंजर साहब के पास आपके विषय में सुनता हूँ  आते जाते कई बार देखा भी है
 रेंजर साहब मेरे बहुत अच्छे मित्र हैं  उनके साथ प्रायः शामों को शतरंज
की बाजी जमती है
 सदर हस्पताल के पास ही मेरा बँगला है  मैं कौशल   कौशल भट्टाचार्य
आगे आगे चलते हुए उसने मुड़कर कहा था
 वह बिना कुछ कहे उसके पीछे चुपचाप चलती रही थी
 दूर  नदी किनारे जंगली आम की झाड़ियों के पास कोई अकेली पड़ गई टिटहरी
दिशाहारा सी रह रहकर पुकारती फिर रही थी
 जंगल के अंदर इसी बीच सियार भी बोलने लगे थे
 हवा में महुआ और करौंदे की गंध तेज हो आई थी
 आँवला के पेड़ों के नीचे चरते
हुए हिरणों का झुंड उनकी आहट पाकर यकायक हड़बड़ाकर भागने लगा था
 सूखे पत्तों पर उनके खुरों की आवाज दूर तक आती रही थी
बँगले के गेट के पास आकर दोनों आमने सामने खड़े हो गए थे
अंदर आइए न  चाय पीकर जाइए
उसने शिष्टतावश पूछा था
नही
 अब चलूँगा
फीके अँधेरे में अपनी घड़ी देखने की कोशिश करते हुए कौशल ने कहा था
सुना है  आप बहुत अच्छा लिखती हैं  कमलिका भाभी कह रही थीं  रेंजर साहब की पत्नी


 कभी आपको जरूर पढ़ना चाहूँगा
हाथ जोड़कर वह स्वप्निल से लगते रात के गहरे नीले अंधकार में चलते हुए धीरे धीरे खो गया था
 वह भी थोड़ी देर गेट पर खड़ी रहकर अंदर चली आई थी
 अंदर की निःस्तब्ध
दुनिया में बहुत दिनों बाद कुछ भँवर से पड़े थे  एक सुगबुगाहट हुई थी  जिन्हें वह स्वीकृति नहीं देना चाहती थी
 उसे अपने पथराए हुए मौन से मोह हो गया है
 इनसे
छूटकर किसी उत्सव का हिस्सा उसे अब कभी नहीं बनना है
 मातम के मौसम में यह सब कुछ वर्जित है
 और अब यह मौसम उसके जीवन में हमेशा के लिए है
 बिना छुए उसने उन्हें
उदासीनता से एक ओर परे करके रख दिया था
 उसे कुछ भी नहीं चाहिए  जिंदगी उसे परेशान न करे  खुशियों का यहाँ कोई मोहताज नहीं
उसकी आहट पाकर पुनिया पीछे के सर्वेंट्स क्वाटर से निकल आई थी
आप लौट आई दीदिया  हम बहुत डराय रहे थे  इहाँ कुच्छो ठीक नहीं है न
फिर अपनी गोद में रोते हुए छुटकू को थपकते हुए आगे बढ़ आई थी   आज फूलो के बाबूजी जंगली मुर्गा पका रहे हैं  हरिया तीनगो मार कर लाया था
अच्छा
वह सुनने का भान करती हुई बँगले के अंदर चली आई थी
 बाथरूम में देर तक ठंडे पानी से नहाते रहना उसे अच्छा लगा था
 पसीने से सारा शरीर चिपचिपा गया था
 तौलिए से
स्वयं को सुखाते हुए उसने बेसिन के ऊपर लगे एक टुकड़े आईने में अपना चेहरा देखा था
 माँग के पास बालों का एक छोटा गुच्छा सफेद हो रहा था
 अनायास उसे अंगुलियों से
काले बालों के नीचे छिपाते हुए उसे हँसी आई थी   अब भी युवा दिखना चाहती हूँ
 


अच्छा है  सब कुछ खत्म नहीं हो गया है भीतर   जैसे थोड़ी देर पहले सोचा था
जिजीविषा अब भी है कहीं बची हुई
धूप में बादामी पड़ गए चेहरे पर इसी बीच पसीने की नन्हीं बूँदें छलक आई थीं
 बाएँ नासापुट पर वे लौंग सी चमक रही थीं
 उसने अपना चेहरा जरा सा घुमाकर फिर आईने में
स्वयं को देखा था   जो राख हो गया है  उसमें भी कहीं कोई टुकड़ा सुलगता हुआ रह ही गया है  जिंदगी कितने कितने चेहरे में सामने आती है
बालों को ढीले जूड़े में गूँथकर एक हल्की छपी हुई सूती साड़ी पहन वह बरामदे में बिछे ईजी चेयर पर आ बैठी थी
 चाँद अब तक आकाश के बीचोबीच उठ आया था
 सामने साल
सागौन  करम के पेड़ों के सघन माथे चाँदी की तरह चमक रहे थे
 इसी बीच आम की पन्नी बनाकर पुनिया टेबल पर रख गई थी
 गिलास से खट्टे मीठे पेय के हल्के हल्के घूँट
लेती हुई वह सामने स्वप्नवत पसरी जंगल की शांत  मायावी दुनिया को तकती रही थी
 एक चुप्पी भरा शोर आसपास अलक्ष्य घनीभूत होता रहा था
 ऐसे में अपनी निसंगता का बोध
और अधिक स्पष्ट होकर कहीं कसक उठता है
इसी तरह बैठे बैठे न जाने कितना समय बीत गया था जब पुनिया रात का खाना वहीं मेज पर लगा गई थी
 खूब सारी काली मिर्च डालकर पकाया गया जंगली मुर्गे का मांस और
मोटी मोटी अधजली  अनगढ़ रोटियों के साथ कच्चे आम  हरी मिर्च की चटनी खाना उसे बुरा नहीं लगा था
 शहरी चमक दमक से दूर छोटा नागपुर के इस वन्य इलाके में एक तरह से
वह स्वयं को खो देना चाहती थी   अपने अब तक के हर उस हासिल के साथ जो उसे अब पीड़ा के सिवा कुछ भी नहीं देता था
जीवन कितना अद्भुत होता है
 न जाने कब कौन सा मोड़ ले ले  किस दिशा में चल पड़े
 आज जब वह यहाँ  इस निविड़ अरण्य में बैठकर सोचती है  उसे स्वयं आश्चर्य होता है
 कुछ ही महीने पहले वह अमेरिका के एक शानदार शहर के शानदार फ्लैट में अपने भरे पूरे परिवार के साथ रहती थी
 उसके पास वह सब कुछ था जिसे पाने की इच्छा एक स्त्री आमतौर पर किया करती है
 मगर फिर न जाने क्या हो गया  उसके सुंदर  सलोने जीवन में ग्रहण लग गया
 एक एककर सारी खुशियाँ उसका हाथ छुड़ाकर जाने कहाँ चली गईं
 वह असहाय खड़ी सब कुछ देखती रही  मगर कुछ कर न पाई
उसे यकायक काजोल की तरल आँखें याद हो आई थीं   पारे की तरह थरथराती हुई  उम्मीदों से भरी   उम्मीद उससे   अपनी माँ से कि वह उसे मरने नहीं देगी  ठीक बचा लेगी  जैसे हमेशा हर विपदा से बचाती रही है
उस समय उसने स्वयं को कितना विवश  कितना असहाय पाया था
 एक कठपुतली  जिसकी डोर न जाने किसके हाथ में है
 नाचना और नाचते रहने के सिवा वह और कर भी क्या सकती थी
 उसने वही किया भी   अपने हिस्से का रोल अदा किया  पूरी ईमानदारी और लगन से
 मगर हुआ क्या
 वही जो होना शायद हमेशा से तय था
काजोल चली गई   अपना जीवन  बचपन और सारे खेल खिलौने छोड़कर
 उसे अपनी माँ को भी छोड़कर


 जिसके बगैर वह एक रात अपने कमरे में अकेली सो नहीं पाती थी


 कई बार बीच रात को उठकर उनका दरवाजा खटखटाती खड़ी रहती थी  सीने में अपना छोटा तकिया दोनों हाथों से दबाकर रोती हुई   माँ  मुझे अकेले नहीं सोना
 बहुत बुरे सपने आते हैं


 वही ड्राकुलावाला
आशुतोष नींद में खलल पड़ने से कितना नाराज हो जाते थे   और बिगाड़ो लड़की को
 एकदम अपनी माँ पर गई है  बात बात पर रोना
वह उठकर काजोल के कमरे में चली जाती थी
 उसे अपने सीने में दुबकाकर सारी रात पड़ी रहती थी
 न जाने कैसा चलन है उन देशों का
 दुधमुँहे बच्चे को अपने से दूर एक अँधेरी कोठरी में रात भर बंदकर रखना


 उससे यह नहीं होता था
 परिचित इस बात को लेकर उसका मजाक उडाते थे  आशुतोष भी
 बात बात पर उसका  यू इंडियंस  कहकर उसे संबोधित करना उसे आक्रोश से भर देता था
 काले आबनूसी लकड़ी की तरह रंगतवाला आशुतोष अमेरिका में बीस साल रहकर स्वयं को अमेरिकन ही समझने लगा था शायद
अधिकतर प्रवासी भारतीयों का यही हाल था   न घर के  न घाट के
 आधे देशी  आधे विदेशी
 कपड़ों से  खान पान और भाषा से विदेशी बनकर भी रूढ़ि  अंधविश्वास और संकीर्ण मानसिकता में देश के लोगों से भी कई कदम आगे
 त्रासदी ये है कि न विदेशी सभ्यता से कुछ अच्छा ग्रहण कर पाए  न अपना ही सँभाल कर रख पाए
 दोनों संस्कृतियों के अभावात्मक पक्ष के संयोग का साकार परिणाम हैं जैसे आज के ये प्रवासी भारतीय
 कभी कभी वह खिन्न हो उठती थी  हर बात में दूसरों की नकल  वह भी इतनी भोंडी
सोचते हुए वह न जाने कहाँ कहाँ भटक जाती है
 आजकल ऐसा ही होता है उसके साथ
 कहीं चित्त दो घड़ी के लिए स्थिर नहीं हो पाता
 भटकना और भटकना
 जल की सतह पर अनवरत तैरते हुए   किसी डाल से टूटे हुए पत्ते की तरह


 अपने से दूर भागने का  खुद को नकारने का यह रात दिन का प्रयत्न


 कितना थका देनेवाला है
 मगर स्वयं से छूटकर जाया भी कहाँ जा सकता है
 हर रास्ते पर तो खुद ही खड़ी है दीवार बनकर
सोचते हुए यकायक जैसे वह थक जाती है
 कितना लंबा सफर वह रोज तय करती है
 एक ही पल में गत आगत जीवन के कई कई साल
अभी काजोल उसकी गोद में हुमक रही है तो अभी उसकी अंगुली पकड़कर स्कूल जा रही है   स्कूल का पहला दिन  माँ का हाथ ही नहीं छोड़ रही
 रो रोकर आँखें सूज गई हैं
 स्कूल के विशाल गेट के बाहर खड़ी वह काजोल का रोना सुन रही है   माँऽ


 मुड़ने के लिए कदम बढ़ाती है  फिर ठहर जाती है
 उससे रहा नहीं जाता
 भागकर काजोल को क्लास टीचर की गोद से छिन ले आती है


 उसे इस तरह से छोड़ नहीं सकती
उसी काजोल को नियति किस निर्ममता से उसकी गोद से छीन ले गई


 वह देखती रह गई  कुछ भी नहीं कर पाई



 माँ अक्षम हो जाए  अपने बच्चे को बचा नहीं पाए  ये विवशता का चरम है
 कभी कभी उसे आश्चर्य होता है  ऐसे भीषण अन्याय पर भी धरती फट कैसे नहीं जाती
 क्या इसके बाद भी कोई प्रलय हो सकता है इस दुनिया में
शुरू शुरू में काजोल की थकावट  भूख न लगने को उसने हल्के ढंग से ही लिया था
 डॉक्टर ने खून की कमी बताया तो आयरन सीरप के साथ उसे रोज पालक आदि खिलाया
 मगर उसकी हालत दिन पर दिन बिगड़ती ही चली गई
 एक बार कई दिनों के लगातार बुखार के बाद जब उसके खून का परिक्षण करवाया गया  पता चला उसे ब्लड कैंसर है
सोचते हुए इतने दिनों बाद भी उसका शरीर शून्य पड़ जाता है  नसों में खून के थक्के जमने लगते हैं
डाँक्टर लॉरेन के क्लीनिक में बैठी वह उनका इंतजार कर रही थी
 किसी इमरजेंसी केस की वजह से उन्हें अचानक उठकर जाना पड़ गया था
 वह छोटा सा इंतजार कितना लंबा खिंचा था


 बहुत देर बाद आकर उन्होंने बहुत शालीनता से उसका अभिवादन किया था
 मगर वह प्रत्युत्तर में कुछ कह नहीं पाई थी
 डॉक्टर लॉरेन के चेहरे पर फैली मुस्कराहट में छिपी करुणा को उसने अनायास महसूस लिया था
 और इसके साथ ही उसके अंदर का कोई बहुत बड़ा हिस्सा एकदम से सुन्न पड़ने लगा था
डॉक्टर लॉरेन की बातें सुनते हुए एक क्षण के लिए उसकी इच्छा हुई थी  उठकर वहाँ से भाग जाए  कहीं बहुत दूर   उन भीषण बातों से
 मगर वह बुत बनी बैठी रह गई थी  जैसे साँस लेना भी भूल गई हो
डॉक्टर लॉरेन ने बताया था  काजोल को ब्लड कैंसर है


 उसने सुना था  मगर एकदम से समझ नहीं पाई थी
 डॉ
 लॉरेन की सपाट आवाज रंगहीन जल की तरह उसमें उतरी थी  उसमें कोई अर्थ नहीं था  एकदम समतल
 एक तरह से बहुत निर्लिप्त भाव से ही वह उनकी बातें सुनती रही थी
 वे न जाने क्या कुछ बोले जा रहे थे   तरह तरह के टेस्ट  दवाइयाँ  केमोथेरापी की बातें


 उसके अंदर कोई प्रतिक्रिया उत्पन्न नहीं हो पाई थी
 एक गहरा सन्नाटा और शून्य अछोर  अतल


 यह वह थी   स्वयं को भी न महसूस कर पाती हुई  सब कुछ अवश हो गया था  एक सिरे से
एक समय के बाद डॉ
 लॉरेन अपनी कुर्सी से उठकर उसके पास आ खड़े हुए थे और बहुत हल्के से उसके कंधे को छुआ था   मिसेज लाहिड़ी
वह एकदम से चिहुँक पड़ी थी और फिर खिड़की से बाहर देखा था
 वहाँ काजोल एक अफ्रिकन बच्ची के साथ झूला झूलते हुए खिलखिला कर हँस रही थी
 सफेद  काँच की तरह पारदर्शी धूप में उसका गोरा चेहरा उत्तेजना में सेब की तरह लाल दिख था
 हिमेल हवा में नाक की नोक भी सुर्ख पड़ गई थी
 बुखार के थोड़ा उतरते ही वह खेल में मगन हो गई थी  बच्चों की अमित ऊर्जा
उसे बाहर देखते पाकर डॉ
 लॉरेन ने भी उसकी निगाहों का पीछा किया था और फिर जैसे थोड़ी देर के लिए दोनों ही उस छोटी सी बच्ची की मासूम किलकारियों में खोकर रह गए थे
 किसी बात पर काजोल अब भी जोर जोर से हँस रही थी
 वह अफ्रिकन बच्ची उसकी कमर से लिपटकर अब उसके हाथ से कुछ छीनने की कोशिश कर रही थी
वहाँ से नजरे घुमाकर उसने डॉ
 लॉरेन की तरफ देखा था और फिर अनायास भरभराकर रो पड़ी थी
 डॉ
 लॉरेन के कहे शब्द अपनी पूरी भयावहता के साथ अचानक उस तक पहुँच गए थे
 डॉ
 लॉरेन ने उसे चुप नहीं कराया था  रोने दिया था
 कहा था  हाँ  रो लिजिए  यू वील फील बेटर


 अपने कंधे पर रखे उनके हाथ से अपना गाल सटाए वह रोती रही थी  न जाने कितनी देर तक


 डॉ
 लॉरेन धैर्य के साथ खड़े रहे थे  बिना कुछ कहे  मगर उनके स्पर्श से एक आत्मीयता  एक ऊष्मा सी निसृत होती रही थी
 शब्दों के पार होकर उनकी मूक संवेदना उस दिन उस तक पहुँची थी   दुख के विपुल सिंधु में एक छोटा तिनका


 मगर उस क्षण एक बहुत बड़ा संबल  आश्रय
क्लीनिक के नीले पर्दे  दीवार पर टीक टीक करती विशाल घड़ी  खूबसूरत बच्चों की रंग बिरंगी तस्वीरे


 सब आपस में गड्मड् हो गए थे
 अनुभूति में डॉ
 लॉरेन की हथेली से रिसती गर्माहट थी और अंदर उठती नमकीन पानी की लहरें   एक के बाद एक   क्रमबद्ध  निरंतर


 एक ही साथ न जाने कितनी विपरीत मनःस्थितियों में घिर आई थी वह   बहुत असहाय  बहुत क्रोधित और बहुत भ्रमित भी


 सब कुछ समझकर भी जैसे वह कुछ समझ नहीं पा रही थी
 शब्दों के अर्थ खो गए थे  विकृत हो गए थे


 वह उन पर यकीन करना नहीं चाहती  कैसे भी नहीं


 सब झूठ है  बकवास है


 काजोल के विषय में ऐसी अशुभ बात


 वह उन पर कभी विश्वास नहीं करेगी  ऐसा भी कभी हो सकता है


 कितनी छोटी है अभी काजोल
रोते हुए वह बँगला में बडबड़ाती रही थी  न जाने क्या क्या
 असंबद्ध से शब्द  टूटे टूटे  टुकड़ों में


 उनमें संवेदनाएँ थीं  मगर कोई अर्थ नहीं
 डॉ
 लॉरेन ने उसकी बातों का अर्थ समझने का प्रयत्न नहीं किया था
 वह जानते थे अपने अनुभवों से  यंत्रणा  भय  दुख के चरम क्षणों में मनुष्य बस अपनी ही मातृभाषा में बोलता है


 परायी जुबान में मन की गहनतम बातें  संवेदनाएँ कहाँ अभिव्यक्त हो पाती हैं
उसे याद नहीं  उस दिन वह कैसे घर पहुँची थी
 रास्ते में उसके पीछे बार बार तेज हार्न की चेतावनी गूँजती रही थी  कइयों ने अभद्र ढंग से उसे बीच की अंगुली दिखाकर लताड़ा भी था
 पीछे की सीट पर सीट बैल्ट से बँधी हुई काजोल सहमकर उसे बार बार चेताती रही थी   माँ  व्हाटस् रांग वीथ यु टु डे
घर पहुँचकर उसने देखा था  आशुतोष ड्राइंग रूम में डी
वी
डी
 पर  फेटल अट्राक्सन  फिल्म लगाकर चीज और वाईन लेकर सोफे पर बैठा हुआ है
 शायद वह तभी नहाकर निकला था
 देह से आजारो की तेज गंध उठ रही थी
 गले में पाउडर के धब्बे थे
 रंगे हुए भीगे बाल कुछ ज्यादा ही काले दिख रहे थे
 एक बना हुआ कृतिम चेहरा


 उसके व्यक्तित्व की तरह ही   रंग रोगन से लिपा पुता  नाटकीय


 बढ़ती उम्र के साथ उसके लिबास  रहन सहन और ज्यादा रंगीन  भड़कीले होते जा रहे थे
 उसकी तरफ देखकर वह भीतर से वितृष्णा हो उठती थी
 इन दिनों तो कुछ अधिक ही
यह उसका रोज का नियम था   इस तरह से खाने पीने की चीजों के साथ टी
वी
 के सामने देर रात गए तक बैठना
 ऑफिस से लौटकर पहले वह नहाता था
 यह नहाना भी एक लंबे चौड़े अनुष्ठान की तरह ही होता था
 टब में गर्म पानी भर के उसमें सी सॉल्ट आदि डालकर घंटा भर उसमें डूबा पड़ा रहता था  या तो कानों में इयर फोन लगाकर क्लासिकल गाना सुनते हुए या हेराल्ड रोबिन्स के नॉवेल पढ़ते हुए
 शोभा डे और हेराल्ड रोबिन्स ही उसके प्रिय कथाकार थे
 बकौल उसके  बाकी तो सब भिंडी से लिसलिसे  भावुक कहानियाँ लिखते हैं
 स्टुपिड इंइियन इमोशन  शरत्चंद्र मार्का बंगाली भावुकता  दूर  छाई
नहाने के बाद अपना सिल्क का लाल गाउन पहनकर तथा ड्रिंक का गिलास और चीज  कोल्ड कट्स लेकर देर रात गए तक डी
वी
डी
 पर काउ ब्यॉय फिल्म या एक्शन फिल्म देखता रहता था
 रात का खाना भी उसका कमोबेश रोज एक ही होता था   तंदूरी चिकन और सलाद् के साथ एक रोटी
उस दिन काजोल के सोने तक उसने इंतजार किया था
 उसे बिस्तर पर लिटाकर वह किचन में खड़ी रोती रही थी
 बीच में एक दो बार आशुतोष फ्रिज से बर्फ निकालने किचन में आया भी था  मगर उसे सिंक के पास उस तरह से सर झुकाए खड़ी देखकर भी कुछ पूछा नहीं था  चुपचाप चला गया था
वह हमेशा से ही इस तरह से उसके प्रति उदासीन रहा है
 उसके दुख सुख  हँसी  उदासी   किसी बात से भी उसका कभी कोई ताल्लुक नहीं था
 एक ही घर में न जाने कब से दो अजनबियों की तरह वे जीते चले आ रहे थे
 साथ रहना साथ होना नहीं होता वह बहुत पहले जान चुकी थी
निःशब्द रोते हुए वह ड्राइंग रूम से आती हुई आशुतोष की आवाज सुनती रही थी
 वह फोन पर किसी को अपने बंगाली लहजे में खुशवंत सिंह के नॉनबेज जोक्स सुनाते हुए ठहाके लगा रहा था
 अश्लील शब्दों के टुकड़े हवा में रह रहकर उछल रहे थे
 सुनते हुए कई बार उसका जी चाहा था  ड्रॉइंग रूम में जाकर उसके चेहरे पर एक थप्पड़ जड़ दे
 मगर वह बस रोती रही थी
उस रात खाने में तंदूरी चिकन न देखकर आशुतोष गुस्से से फट पड़ा था
 उसकी बातों का कोई जबाव न देकर वह किचन में चली गई थी
 आशुतोष भी उसके पीछे पीछे किचन में चला आया था और उसे सिंक के पास खड़ी देखकर पीछे से उसकी बाँहें पकड़कर झिंझोर डाली थी
अब यह कौन सा नया नाटक है
 तब से देख रहा हूँ  यहाँ खड़ी होकर टसुवे बहा रही हो  कोई और काम नहीं है तुम्हारा
 चिकन क्यों नहीं बना
 मैंने कहा नहीं था
वह न जाने क्यों एकदम से आग बबूला हो उठा था
 उससे बातें करते हुए अक्सर उसका लहजा ऐसा ही होता है   अभर्द  अपमानजनक
उसे आशुतोष के ऐसे व्यवहार की आदत हो गई थी
 बिना कोई प्रतिक्रिया व्यक्त किए वह अपने काम में लगी रहती थी
 मगर आज उसके सहने की क्षमता जैसे यकायक समाप्त हो गई थी  एकदम से रोते हुए वही जमीन पर ढह गई थी
 उसके धक्का लगने से सब्जी की टोकरी उलटकर उसके चारों तरफ ढेर सारे टमाटर बिखर गए थे
उसकी यह हालत देखकर एक पल के लिए आशुतोष भी घबरा उठा था
  अरे रे  करते हुए उसके पास बैठ गया था
 पहले तो वह देर तक बिना कुछ कहे रोती रही थी और फिर हिचकियों में टूटकर रोते हुए उसे सब कुछ बताती चली गई थी
 उसके असंबद्ध से शब्द  सिसकियों में कँपकँपाती  लरजती आवाज


 इन सब के बीच आशुतोष शायद देर तक उसकी कोई बात समझ ही नहीं पाया था
 और जब अचानक उसकी समझ में उसकी बात आई थी  एकदम सकते में आ गया था
क्या कहती हो


 कैंसर
 हमारी काजोल को
वह उसकी गोद में मुँह छिपाए रोती रही थी
 न जाने कब तक  बिना कुछ कहे
बहुत देर बाद आशुतोष ने उसकी पीठ सहलाते हुए गीली आवाज में कहा था   चलो उठो  अब चिकन बनाने की जरूरत नहीं  दो हैम सैंडवीच ही बना दो  मैं खा लूँगा
 सुनकर उसे अपने कानों पर यकीन नहीं आया था
 उस समय सैंडवीच बनाते हुए उसका जी चाहा था  पूरे किचन में आग लगा दे
खाते हुए आशुतोष ने कई बार अपने आँसू पोंछे थे और फिर व्हाईट वाईन की घूँट लेते हुए मुँह बनाया था   एकदम ठंडा नहीं हुआ है  शाम को ही फ्रिज में रख दिया करो


 अपनी बात कहते हुए उसकी नजर एक बार फिर उसके आँसुओं से भीगे चेहरे पर पड़ी थी और वह एकदम से रुक गया था   चलो कोई बात नहीं
उसे याद है  उस रात वह सो नहीं पाई थी
 कितना भयानक था वह अनुभव


 कितना डर गई थी वह


 कई बार चुपके से जाकर काजोल को उसके कमरे में देख आई थी
 सोते हुए कितनी मासूम लगती थी वह
 उजले चेहरे पर काली  बड़ी बड़ी आँखें और उनपर झंपी घनी बरौनियाँ


 उसके गालों पर धीरे से अंगुलियाँ फिराते हुए अनायास उसकी सिसकी निकल गई थी
 किसी तरह अपनी रुलाई दबाते हुए वह बैल्कनी में निकल आई थी
बाहर फीके नीले आकाश में एक टुकड़ा चाँद उदास टँका था
 पानी की महीन धार की तरह दूर चीरों की कतार पर चाँदनी उतर रही थी
 चाँदी की पन्नियों की तरह ऊँचे पेड़ों के पत्ते चमक रहे थे
 सोसायटी के स्वीमिंग पुल के पानी की सतह हल्के हल्के लहराते हुए पंक्तिबद्ध जुगनुओं की तरह लगातार जल बुझ रही थी
 दूर बिल्डिंगों के माथे पर चमकते इश्तहार  उनकी सतरंगी रोशनियाँ   काँच की खिड़कियों  ऊँची इमारतों की सपाट दीवारों पर चमकती हुई  हजार रंगों में प्रतिबिंबित होती हुई


 सब कुछ कितना मोहमय  स्वप्निल


 जैसे सच न हो  इस दुनिया का न हो
हाँ  यह सब सच नहीं  वह कोई सपना देख रही है जो थोड़ी ही देर में टूट जाएगा
 इस कदर सपने से बाहर उसकी दुनिया बिल्कुल सुरक्षित है   वह  उसकी काजोल  उसकी तमाम खुशियों और खेल खिलौनों के साथ
 अभी  बस  थोड़ी देर में सब ठीक हो जाएगा


 वह सोचती है और रोती है
 खुद को छला भी तो एक हद तक ही जाता है


 थोड़ी ही देर में वह बेतरह थक आई थी
 उसे वास्तविकता की तरफ लौटना पड़ेगा


 अपने पाँवों से चलकर


 इस विवशता की कोई कल्पना भी क्या कर सके
हवा में बर्फ घुला था


 अपने चेहरे पर चाकू की धार सी फिरती हल्की हवा को महसूसते हुए उसने पूछा था  न जाने किससे   क्यों  मेरी काजोल ही क्यों



 न जाने कितनी बार


 कोई जबाव नहीं मिला था  जैसा की हमेशा से होता है
 आकाश  धरती   सब सपाट हो गया है  किसी अलंघ्य प्राचीर की तरह


 कितनी ऊँची  कितनी कठोर  कितनी हृदयहीन


 वह अदृश्य पाषाणों से टकराती फिरती है  शायद कोई दरवाजा कहीं खुला मिल जाय  कोई आस्ताना


 छाति भर नालिश लिए  दुहाई लिए वह हर बंद दरवाजा खटखटाती है  साँकल खड़काती है   सुनो  कोई तो सुनो
परदेश की जमीन पर बहुत पीछे छूट गए अपने भगवान की याद भी यकायक हो आई थी   कितने ही सारे नाम एक साथ
 प्रार्थना करते हुए मन में कही गहरा अपराधबोध था
 बचपन में हर बात के लिए कितनी आसानी से अपनी दादी के भगवान्जी के पास पहुँच जाती थी


 परीक्षा में अच्छे अंक के लिए तो कभी हाऊसफुल चल रहे सिनेमा के टिकट के लिए


 अब वह सरल विश्वास कहाँ रहा
 संशय की चपेट में आकर जीवन का सब कुछ कितना कठिन और असाध्य हो गया है
कभी कभी ईर्ष्या होती है उन लोगों से जो अपनी सहज  सरल आस्था में निश्चिंत होकर जीते हैं
 उनकी कोई समस्या नहीं
 सारे प्रश्नों के उत्तर मौजूद हैं उनके पास
 उनके सारे सुख दुखों के जिम्मेदार उनके भगवान हैं और जो भी घटता है उनके साथ वह पहले से तय है जो उनके पिछले कर्मों का फल है
उस रात उसने न जाने कितने दिनों के बाद उस तरह से डूबकर प्रार्थना की थी
 जाने अपने किन पापों के लिए माफी माँगती रही थी   ईश्वर से  सबसे


 अब कोई अहम नहीं  अभिमान नहीं  यहाँ प्रश्न काजोल का है  सिर्फ काजोल का



 कितनी मन्नतें  मिन्नतें  व्रत  उपवास  तीर्थ


 काजोल ठीक हो गई तो वह यहाँ इतने का प्रसाद चढ़ाएगी  वहाँ अमुक देवी की थान में मत्था टेकेगी  यह करेगी  वह करेगी


 कितनी भलनरेवल हो गई है वह  कितनी कमजोर


 किसी डूबते हुए की तरह हर तिनके को पकड़ती हुई
 कहीं से भी  कोई भी उसे थोड़ा आश्वासन दे दे  कह दे कि उसकी काजोल को कुछ नहीं होगा
एक गहरी प्रार्थना के बाद जब वह सोने गई थी  मन बहुत हल्का हो आया था
 लगा था  नहीं  सब ठीक हो जाएगा
 पूरब में फैलती हल्की लाली में उसने काजोल का चेहरा एक बार फिर देखा था
 वह किसी फरिश्ते की तरह मासूम और सुंदर लग रही थी
 उसके छोटे से बिस्तर में ही वह सिमट सिकुड़कर सो गई थी   उसके नन्हें शरीर को अपनी बाँहों में लेकर


 वह हल्के से कुनमुनाई थी और फिर नींद में डूब गई थी
 उसे लगा था  वह कह रही है  माई बार्वी  रोज
उसे उसके गुड्डे गुड़ियों की दुनिया में रहने दो भगवान


 इतनी बड़ी दुनिया है तुम्हारी  बस  एक छोटा सा कोना  थोड़ी सी हवा और जिंदगी


 प्लीज भगवान


 रोते हुए न जाने वह कब सो गई थी
सुबह काजोल ने ही उसे उठाया था   माँ  उठोगी नहीं  मुझे स्कूल के लिए तैयार होना है


 उसने उसकी दोनों नन्हीं हथेलियाँ अपने गालों से सटा ली थी   नम और ठंडे


 उसे उस वक्त बुखार नहीं था
आज स्कूल नहीं  हमें हस्पताल जाना है  तुम्हारे कुछ टेस्ट करवाने
उसने उसकी घुँघराली लटों को चूमते हुए कहा था  अपनी आवाज को सहज रखने की कोशिश करते हुए
प्लीज माँ  मुझे वहाँ नहीं जाना
उसने रोनी सी सूरत बनाई थी
मुझे सुई से बहुत दुखता है
नहीं  कुछ नहीं होगा  मैं रहूँगी तुम्हारे साथ
कहते हुए उसकी आँखें यकायक पिघल आई थीं
 कहाँ बचा पाई थी वह अपनी बच्ची को उन कष्टकर सुइयों  दवाइयों से
 केमो के पहले चक्र के कुछ ही दिनों बाद काजोल के सारे बाल झड़ गए थे
 ओह  सोचकर वह आज भी गहरे आतंक और यातना में हो आती है


 काजोल के रेशमी  घुँघराले बाल


 कितने खूबसूरत थे
 काजोल को दूध पीना बिल्कुल भी पसंद नहीं था
 मगर यह सुनकर कि दूध पीने से बाल जल्दी बड़े होते हैं  वह रोज नाक बंद करके एक गिलास दूध पी जाती थी  फिर आईने के सामने खड़ी होकर देखती थी  उसके बाल सचमुच बड़े हुए कि नहीं
 रेपेंजल की तरह बाल होंगे मेरे  राजकुमार मेरे बाल पकड़कर बॉल्कनी तक आ जाएगा


 काजोल अपने लंबे होते बालों को देखकर खुशी से किलकने लगती


 वही बाल जब इस तरह से झड़ गए


 उसे याद है  काजोल को गोद में लेकर उस दिन वह भी बहुत रोई थी
सुबह काजोल की चीख सुनकर उसकी नींद खुल गई थी
 उसके कमरे में जाकर देखा था  काजोल बिस्तर में दोनों हाथों से अपना चेहरा छिपाए चिल्लाए जा रही थी
 उसके चारों तरफ बाल ही बाल बिखरे पड़े थे  बड़े बड़े लच्छों में
 उसका माथा सामने से बिल्कुल गंजा हो गया था
 यह दृश्य देखकर वह एक पल के लिए सन्न होकर रह गई थी
 हालाँकि डॉक्टर ने केमो के साथ बाल गिर जाने की बात पहले ही उसे बता दी थी  फिर भी अचानक वह दृश्य देखकर वह बेतरह घबरा उठी थी
 दौड़कर काजोल को अपनी गोद में समेट लिया था
 उसके बाद माँ बेटी देर तक एक दूसरे से लिपटकर रोती रही थी
बाद में उसे इस बात पर बहुत ग्लानि हुई थी
 अपनी बच्ची को सँभालने के बजाय वह खुद किस तरह से उसके सामने ऐसे कमजोर पड़ गई
 इससे काजोल और भी असुरक्षित हो गई होगी  उसका डर बढ़ गया होगा
मगर काजोल को अपनी माँ पर बहुत यकीन था   माँ की गोद में वह हमेशा सुरक्षित है
 ठगी गई वह  अपने मासूम यकीन के हाथों मारी गई


 माँ की गोद भी निरापद नहीं होती  वह अंत तक जान नहीं पाई
जानती वह भी कहाँ थी तब  सोचा था अपनी अथक सेवा  प्रार्थना और परिश्रम से काजोल को बचा लेगी


 मगर कुछ भी काम न आ सका
 आखिर काजोल चली गई  उसकी तरफ उम्मीद से निहारती हुई  बार बार मदद के लिए पुकारती हुई   माँ


 मुझे बचा लो  मुझे मरना नहीं है  मैं जीना चाहती हूँ
काजोल के जाने के साथ ही तब तक का सारा पाया  सहेजा हुआ जैसे एकदम से निरर्थक हो गया था
 अंततः मौन से जीवन हार ही गया था और उसके साथ वह भी


 उस क्षण वह जोर से चीखना चाहती थी  पूरी दुनिया को तहस नहस कर देना चाहती थी  मगर चुप खड़ी रह गई थी   हस्पताल के बिस्तर पर अपनी बेटी का प्राणहीन चेहरा देखते हुए
 उस समय सफेद चादर पर उसके लंबे घुँघराले बाल  घनी काली भौंहें और बंद आँखों पर झँपी सघन बरौनिया कितनी स्पष्ट और विलक्षण दिख रही थीं



 केमो खत्म होने के बाद फिर से कितने खूबसूरत बाल निकले थे उसके
एक गहरी साँस लेकर उसने अपने अंदर टटोला था  नहीं
 कहीं आँसू की एक बूँद नहीं बची है
 शायद वह पहले ही अपने सारे आँसू खर्च कर चुकी है
 कभी कभी रोने के लिए भी वह तरस जाती है
 देर तक ऐंठती रहती है
 इस रोने का एक अकेला सुख भी गया


 इस परती जमीन में अब कोई नमी नहीं  कुछ सजल नहीं
 सूखा और बस सूखा  मीलों तक  युगों तक
आज भी रह रहकर काजोल का प्रश्न उसे समय असमय घेर लेता है   माँ  मैं ठीक हो जाऊँगी न
 मैं नहीं मरूँगी न
 वह अपनी मूक विवशता में खड़ी खड़ी उसे देखती रही थी और अंदर की चीख बाहर के कभी न टूटनेवाले सन्नाटे में बदल कर रह गई थी
 एक माँ के वश में अपने बच्चे की सुरक्षा न रह जाय


 इस विवशता का कोई नजीर नहीं
 उन क्षणों के निःशब्द कोलाहल में डूबकर वह आज एक प्रस्तर प्रतिमा में तब्दील होकर जी रही थी   सारी संवेदनाओं से खाली होकर एकदम सपाट और निर्विकार
फ्युनरल के बाद घर लौटकर उसने आशुतोष को अपने भारी भरकम बैगों के साथ तैयार पाया था
 नीचे कार में तापसी बैठी थी
 ऊपर फ्लैट से कार की खिड़की से झाँकता हुआ उसका डार्क ग्लासेस पहना हुआ आधा चेहरा ही दिख रहा था
 शायद वह सिगरेट पी रही थी
 अधीर होकर उसने इस बीच कई बार कार का हार्न बजाया था
हाथ में आशुतोष का दिया चेक थामे वह देर तक कोई प्रतिकिया व्यक्त किए बगैर खड़ी रह गई थी
 जिंदगी की सारी संवेदनाओं का मूल्य चुका दिया गया था   उसके समर्पण  प्रतिबद्धता का मूल्य
 अंकों में समेट लिया गया था जीवन की गहनतम अनुभूतियों को   यही हासिल था उसके जीवन के पंद्रह वर्षों की शर्त रहित संबद्धता का
 एक कागज के टुकड़े में उसके धड़कते हुए जीवनानुभूतियों की कीमत लिखी हुई थी
 उसे उसका प्राप्य मिल गया था
 उसने न देखती हुई सी दृष्टि से उस चेक पर लिखे अंक को देखा था   


नहीं  आशुतोष ने अपनी तरफ से कुछ कम नहीं आँकी थी उसकी कीमत
अलग तो वह भी हो जाना चाहती थी उससे
 एक लंबी कानूनी लड़ाई उसने भी लडी है इसके लिए
 मगर अभी  इस समय


 कोई शत्रु भी शायद ऐसा न करे
काजोल के मृत चेहरे की स्मृति अभी भी उसके मानस में ताजा थी
 अभी भी उसकी देह की मीठी गंध  साँसों का मद्धिम स्वर उसके आसपास था  उसे पूरी तरह घेरे हुए
 अभी उसके लिए उसका रोना शेष था  अभी तो उसकी स्मृति में उसका पूरा जीवन ही जीना शेष था
अपनी बेटी के ब्लड कैंसर के साथ पाँच वर्ष की अथक लड़ाई ने उसे हर तरह से निचोड़ लिया था
 वह अंदर से एकदम असक्त  अवश हो आई थी
 इसी लड़ाई ने उसे आज हर तरह से हरा दिया था
 बेटी ने साथ छोड़ा तो आज पति भी हाथ में बैग लिए जाने के लिए तैयार खड़ा है
 क्या वह उसे थोड़ा  बस थोड़ा समय नहीं दे सकता था
 


इतना कि वह अपनी   उन दोनों की   बेटी का मातम मना सके
उसकी अबूझ चावनी और ठगी सी चुप्पी ने आशुतोष को एकदम से अधैर्य कर दिया था
 नीचे तापसी रह रहकर हार्न बजाए जा रही थी
 खिड़की की तरफ मुँह करके  आई एम कमिंग डैमिट
  कहकर वह उसकी ओर मुखातिब हुआ था
क्या हुआ
 कुछ और चहिए तुम्हें
 कुछ कहती क्यों नहीं
उसकी झुँझलाई हुई आवाज से चौंककर वह स्वयं में लौटी थी
नहीं  कुछ भी तो नहीं
 मगर आशुतोष  तुम क्यों घर छोड़कर जाने लगे
 घर तुम्हारा है  तुम लोग रहो
 मैं वापस देश लौट रही हूँ
कितनी आसानी से उसने एक ही पल में अपना सब कुछ दे दिया था उन्हें  आशुतोष और तापसी को
 कल तक इन्हीं चीजों से   अपनी दुनिया से   कितना मोह था उसे
 इस घर की एक एक चीज  एक एक दीवार तक से गहरा लगाव था
 तिनका तिनका जोड़कर इस घर को बनाया था
 आज सब कुछ बेगाना हो गया  कितनी सहजता से
 वह काजोल को खो चुकी है  अब और कुछ खो नहीं सकती
 कुछ खोने के लिए उसके पास बचा ही नही है


 अब तो बस छूटना है  मुक्त होना है


 सब बंधन हो गया है  पाश हो गया है


 दम घुट रहा है उसका  इतनी रद्दी  कबाड


 कहाँ पैर रखे  कहाँ बैठे


 हटा दो  सब कुछ हटा दो
और अधिक प्रतीक्षा न कर पा के तापसी भी ऊपर उठ आई है और अब उसे कौतुक भरी आँखों से देख रही है
 उसकी आँखों की चमक और होंठों की मुस्कान में आज वह अपना पराजय नहीं देखती
 वह इन चीजों से परे चली गई है   बहुत दूर
कल तक इसी औरत को देखकर वह सर से पाँव तक जल उठती थी
 उसका नाम सुनना तक उसे गँवारा नहीं था
 कितनी बार लड़ पड़ी है आशुतोष के साथ इसी को लेकर
 मन ही मन उसकी मृत्यु कामना तक कर चुकी है
 मगर आज उसके अंदर कोई दाह  कोई दंश नहीं
 काजोल की नन्ही देह के साथ ही सब कुछ जलकर राख हो चुका है   उसकी घृणा  असंतोष और शिकायतें
कहते हैं  दुख मनुष्य को माँजता है  उसका परिष्कार और शोधन करता है


 आज वह इस तथ्य को समझ पा रही है
 कल तक उसके अंदर न जाने कितनी अभावात्मक बातें ठूँसी हुई थीं  मगर आज सब कुछ धुल पुँछकर स्वच्छ हो गया है
 कहीं कोई कलुष नहीं  मैल नहीं  हिंसा नहीं है  सब कुछ जैसे किसी गंगा में सिरा आई है अस्थियों की तरह


 मृत्यु के परस से जीवन की सारी बातें कितनी तुच्छ  कितनी नगण्य हो जाती हैं
जीवन  इसकी चाह मनुष्य को स्वाथी बनाता है  संकुचित भी  मगर दुख हृदय को विस्तार देता है  उसकी संकुल परिधि को फैलाकर प्रशस्त करता है
 जब से काजोल के लिए उसने प्रार्थना करना शुरू किया था  उसका स्वर बदल गया था
 पहले अपने सुख  अपने हित से बढ़कर कभी कुछ ईश्वर से चाहा नहीं था
 मगर काजोल के लिए जीवन और आरोग्य माँगते हुए उसने अपने अनजाने ही सारे विश्व के लिए शांति और समृद्धि माँगना शुरू कर दिया था   ईश्वर
 सभी को सुख दो  वैभव और खुशियाँ दो  साथ में बस मेरी काजोल को भी थोड़ी सी जिंदगी दे दो
उसने अभी तक कुछ भी तो नहीं देखा था
 कितनी मासूम थी उसकी दुनिया
 वहाँ चंदा मामा में अब भी वह प्राचीन बुढ़िया बैठकर रात दिन चरखा कातती है  संता क्लॉज क्रिसमस की रात उसके मोजे में उसकी मनपसंद उपहार रख जाते हैं


 उसे जीने दो भगवा
 इतनी बड़ी दुनिया है तुम्हारी
 इसका एक छोटा सा कोना उसे दे दो
 थोड़ी धूप  हवा और खुशियाँ


 और क्या चाहिए उसे


 उसकी एकाग्र मन से की गई प्रार्थनाएँ कहीं नहीं पहुँचीं


 उसकी आस्था में कोई कमी थी या आसमान ही बहुत दूर था


 वह नहीं जानती और न अब जानना ही चाहती है  क्या फर्क पड़ता है
आज वह आशुतोष और इस औरत के लिए भी बस अच्छा ही चाहती है
 कितनी छोटी सी है ये जिंदगी
 इसमें क्यों किसी की खुशी के रास्ते में आ जाना
 वह किसी के सुख शांति में बाधा नहीं बनना चाहती
 उसे नहीं जीना तो क्या किसी और को नहीं जीना है


 रहे सब अपनी मर्जी और खुशी से
 वह किसी का रास्ता नहीं रोकेगी
 किसी की खुशी के बीच आ जाना  यह भी तो एक तरह की हिंसा ही है
देश लौट रही हो
आशुतोष के स्वर में गहरे आश्चर्य के साथ खुशी का भी रेश था
 तापसी की भी बिन माँगे ही मन की मुराद पुरी हो गई थी
 समंदर के किनारे तीन कमरों के इस खूबसूरत फ्लैट को वह आज तक ईर्ष्या और लोभ से देखा करती थी
 उसके अपने अँधेरी गली के उस घुटन भरे कमरे की तुलना में यह घर स्वर्ग जैसा था
 और अधिक प्रतीक्षा न कर पाके वह इसी बीच ऊपर उठ आई थी
उसने आशुतोष का दिया हुआ चेक मेज पर रख दिया था
 काजोल के बाद ये चीजें उसके लिए एकदम से बेमानी हो गई थी
 इस खोने के बाद वह फिर कभी कुछ अर्जित नहीं पाएगी
 काजोल उसे हमेशा के लिए हराकर चली गई है
 उसने अपनी सूनी आँखें झपकाई थी  वहाँ   उसकी चावनी में   अब कुछ नहीं था   राग  द्वेष   कुछ भी नहीं
 बस एक अडोल सन्नाटा और दर्द  किसी लंबे  सूने गलियारे की तरह   अंतहीन  अछोर  अझेल
लायब्रेरी के अपने पार्ट टाइम नौकरी से उसने अब तक जो भी थोड़ा बहुत अर्जित किया है वह काफी होगा किसी तरह जी लेने के लिए
 उसकी जरूरतें भी अब कितनी रह गई है


 फिर उसका लेखन तो है ही
 आर्थिक न सही  भावनात्मक सहारा तो वह देगा ही
मैंने नौकरी छोड़ने के लिए आवेदन पत्र दे दिया है
 सारी औपचारिकताएँ पूरी होने तक सागरिका के पास रहूँगी  फिर देश
आशुतोष उसे अवाक सा होकर देखे जा रहा था
 चेहरे पर गहरी झेंप और ग्लानि के गड्मड् से भाव थे
 कहाँ तो वह एक लंबी चौड़ी लड़ाई के लिए मन ही मन प्रस्तुत हो रहा था और कहाँ अब बिना किसी तनाव के उसे सब कुछ एकदम से मिल गया था
 उसे जाते हुए देख वह कुछ कहते कहते रुक गया था
 तापसी ने बढ़कर उसका कंधा दबाया था  मगर न जाने क्यों उसने उसका हाथ अचानक झटक दिया था
वह मुड़कर अपने कमरे में चली आई थी
 अपने इतने दिनों के विवाहित जीवन से उसका हासिल बहुत थोड़ा ही था  इतना भी नहीं कि दो बक्से भर पाए
 इस संबंध का असल वह खो चुकी थी   उसकी काजोल  उसकी बेटी


 अब उसे क्या पाना था  क्या ले जाना था
 काजोल जहाँ नहीं रह सकी  उसे भी नहीं रहना है
 पड़ा रहने दो इन ईंट पत्थरों को


 इनसे सिर्फ बोझ ही बढ़ता है  आगे का सफर कठिन हो जाएगा


 अकेली कहाँ उठा पाएगी इतना सब कुछ
वह काजोल के कमरे में जाकर देखती है   उसकी अलमारी  पढ़ाई की मेज  खिलौने


 मेज पर दवाई की शीशियाँ  जूठा चम्मच  कितना कुछ पड़ा है
 उस दिन आखिरी बार अस्पताल जाते हुए काजोल ये दवाइयाँ खाकर गई थी
 उससे निगली भी नहीं जाती थी इतनी सारी दवाइयाँ
 कई बार उल्टी कर देती थी
वह सूखी आँखों से सब कुछ देखती है
 बीच बीच में सीने से एक दीर्घ श्वास निकल आता है
 मगर वह रो नहीं पाती
 एक गहरी तकलीफ में अंदर का सब कुछ शून्य हो गया है
 एकदम गूँगा  निर्वाक
 सूखे में भाँय भाँय करते हुए धरती आकाश की तरह


 आँखों में जलन है  और कुछ नहीं
 सजलता के सारे सोते मर गए हैं  पानी पत्थर हो गया हैं
अल्मारी खोलकर वह काजोल के कपड़े देखती है
 उनमें अभी तक उसकी देह गंध बसी हुई है   ताजी और मीठी  फूलों की तरह


 वह उनमें चेहरा धँसाए गहरी साँसें लेती है   सब कुछ अपने अंदर सहेज  समेट लेना है
 घर खाली करना है  मगर इन सामानों से मन भर लेना है   कोने कोने तक  आगे के निसंग सफर में यही साथ बनेंगे  संबल भी
 न जाने धूप  बारिशों के कितने अनगिन मौसम आएँगे  तब यही होगा ओढ़ना बिछौना


 आश्रय
 वह अपनी पूँजी सहेजती है   काजोल के रिबन   लाल रंग के
 इनमें बँधे उसके बाल याद आते हैं   रेशमी  घुँघराले
 उनका मसृन स्पर्श अब भी उसकी अंगुलियों के पोरों पर जीवंत है   धड़कता हुआ  स्पंदित
उसकी मोतियों की माला  मखमली चप्पलों की जोड़ी


 उनमें से झाँकते हुए दो गोरे  मुलायम पैर  एक जोड़े कबूतर की तरह


 वे जैसे आज भी उसके आसपास दौड़ते फिर रहे हैं   माँ  जरा छुओ तो मुझे


 वह आगे बढ़ती है और फिर थमककर रुक जाती है
 चारों तरफ असहाय आँखों से तकती रहती है   काजोल  एक बार दिख जा बिटिया
सारे घर में   हर जगह काजोल है  मगर कही नही है


 भरा पूरा घर खंडहर की तरह भाँय भाँय करता है  उसे यकायक बहुत डर लगता है   मौत कितनी निष्ठुर है  कितनी भयंकर


 एक स्याह दीवार की तरह अडिग खड़ी है उसके सामने
 और उस पार है उसकी बच्ची   रोती हुई  उसे पुकारती हुई


 वह अब भी उसकी आवाज  उसका अनवरत रुदन सुन सकती है



 ये आवाजें अब उसका पीछा कभी नहीं छोड़ेंगी
एक पल के लिए उसकी इच्छा होती है  वह भागकर आशुतोष के पास जाए  एक रात के लिए  बस एक रात के लिए उसकी बाँहों में आश्रय माँगे
 कहे कि आशुतोष
 आज की रात बहुत भारी है मुझ पर  मुझे अपनी पनाह दे दो


 जो खो गया है वह हम दोनों के साझे का था
 हम दोनों ने अपने प्यार से रचा था उसको


 उसके दुख भी हमारे साझे का है
 साथ रोने का भी एक सुख होता है शायद  आज वही दे दो मुझे
 बस  इतना ही  और कभी कुछ नहीं माँगूँगी तुमसे


 अकेले यह दुख मुझसे उठाया नही जा रहा
मगर वह देख सकती है  यही  इसी कमरे से   आशुतोष बैल्कनी में खड़ा है
 तापसी उसके कंधे से टिकी साथ खड़ी है
 पूरे फ्लैट में बनते हुए ब्नोकोली सूप की सुगंध फैली हुई थी
दो प्रेमियों का एक सुंदर घर


 इसमें उसकी जगह कहाँ है
 काजोल के साथ उसके भी दिन समाप्त हो गए हैं इस घर में
 अब उसे चली जाना चाहिए


 अपनी परछाईं तक समेटकर
वह हाथ पाँव सिकोड़कर काजोल के बिस्तर पर लेट जाती है
 उसके छोटे से रेशमी तकिए पर खून के धब्बे फैले हैं
 आँखों के सामने काजोल का चेहरा तैर आता है   नाक  मुँह से रिसता हुआ खून और डरी हुई आँखों की कातर चावनी


 वह अपनी आँखें कसकर मूँद लेती है


 कहीं हिमपात हो रहा है  अगजग सफेद हो गया है   कफन की तरह  एक शव बनी पूरी दुनिया उसमें लिपटी पड़ी है
 कहीं कोई हलचल नहीं  स्पंदन नहीं  बस मृत्यु का सा अंतहीन मौन और स्तब्धता
वह चुपचाप पड़ी रहती है
 अंदर दुख पत्थर की तरह कई पर्तों में जम चुका था
 उस वक्त वह सिर्फ रोना चाहती थी  बहुत बहुत रोना चाहती थी   अपनी काजोल के लिए
 एक अर्से से जो पीड़ाएँ उसके अंतस में गाँठ बाँधती रही थीं  आज उसकी गिरहें खोलना उसके लिए जरूरी हो गया था  वर्ना वह जी नहीं पाएगी  खुलकर साँस नहीं ले पाएगी
 अंदर एक आहत पक्षी की सी छटपटाहट भरी हुई है  जैसे दो टूटे पंख लगातार फरफरा रहे हैं


 पसलियों में अटकी एक आँसू की बूँद धीरे धीरे बड़ी होती जा रही है  इतनी बड़ी की उसे समूची डूबो दे
वह अपने बिस्तर पर पड़ी रोती रही थी  शायद पूरी रात ही
 लगा था  आज उसका मर्म ही आँसुओं में पिघलकर बह जाएगा
 आशुतोष सामने की बाल्कनी में खड़ा देर तक सिगार पीता रहा था
 तापसी ने विथोबेन का रिकार्ड लगा दिया था
 शायद उसके रुदन की आवाज को दबाने के लिए
 मगर उस रात उसकी आवाज दब नहीं पाई थी
 पूरे घर की दीवारें  छत  दरवाजे   सब उसके आँसुओं में भीगकर तर बतर हो गए थे
 उसके रुदन में उसके पूरे जीवन के संबल के खो जाने की पीड़ा थी जो धीरे धीरे उसके अंदर से बहकर पूरे घर में व्याप गई थी
बीच में तापसी एक बार उसके कमरे में आई थी   उसे सूप का कप थमाने
 सूप के कप से उठते वाष्प के पीछे उसका चेहरा लरजता हुआ सा प्रतीत हुआ था
 वह उसकी तरफ देखती रही थी   कभी वह उसकी अभिन्न सहेली हुआ करती थी
 आज वह उसे पहचान भी नहीं पाती
 कोई इतना भी कैसे बदल सकता है
बहुत विश्वास किया था उसने उस पर
 पंजाब के किसी छोटे से शहर से आई थी
 यहाँ आने के बाद उसके पति ने उसका जीना मुहाल कर रखा था
 किसी ढाबेनुमा रेस्तराँ में अपने ससुरालवालों के साथ रोटियाँ बेलती रहती थी
 कभी कभी एक साथ कई सौ
 ऊपर से ताने और तिरस्कार
 माँ बाप की इकलौती लड़की


 खूब चाव और धूमधाम से शादी की गई थी उसकी
 दहेज से घर भर दिया था बेटी का
मगर इससे ससुरालवालों को संतुष्टि नहीं हुई
 भूख और और भड़क गई
 नित नई चीजों की फरमाईशें होने लगी
 न पूरी होने पर मार और अपमान
 इसी तरह घुट घुटकर जी रही थी जब उसे किसी परिचित के यहाँ शादी में मिली थी
 खूब गोरी और तीखे नाक नक्श की वह कमसिन लड़की उसे पहली ही नजर में भा गई थी
उसकी प्रेरणा और सहायता से उसके बाद उसने स्वयं को स्वाबलंबी बनाया था
 गाड़ी चलाना सीखकर  कंप्युटर कोर्स आदि करके सबसे पहले उसने अपने लिए एक नौकरी जुटाई थी और अंत में अपने पति से तलाक ले लिया था
 उसके घरवाले इस बात के लिए बिल्कुल तैयार नहीं थे
 उनके लिए ससुराल में लड़कियों की तकलीफ एक आम बात थी जिससे कमोबेश सभी औरतों को अपने जीवन में कभी न कभी दो चार होना ही पड़ता है
एक दिन वह अपने ससुराल से भागकर रात के दो बजे उसके घर पहुँची थी   सिर्फ पेटीकोट और ब्लाउज में
 चेहरा पहचान में नहीं आ रहा था
 उसके मुक्केबाज पति ने उसका चेहरा पंचिंग बैग समझकर कूट डाला था
उसके बाद कानून की एक लंबी प्रक्रिया चली थी
 उसे उसके पति से तलाक दिलवाने के लिए उसने रात दिन एक कर दिया था
 उन दिनों एक बच्ची की तरह यही औरत उसकी गोद में सर रखकर रोया करती थी


 कहती थी  अपर्णा दी  तुम मेरे पिछले जन्म की माँ हो
एक बार उसे दो महीने के लिए अपने मायके जाना पड़ गया था
 पिताजी बीमार थे  कई और भी काम निबटाने थे
 आशुतोष पर तो नहीं  मगर हाँ  तापसी पर विश्वास था  पूरा घर उसके हवाले कर गई थी
 आशुतोष को खाना बनाना बिल्कुल नहीं आता था
 यह जिम्मेदारी उसने स्वेच्छा से उठाई थी
 कहाँ था  अपर्णा दी  तुम निश्चिंत होकर जाओ  यहाँ मैं सब सँभाल लूँगी
 आशुतोष जी को कोई तकलीफ नहीं होगी
 वह बेफिक्र होकर चली गई थी
लौटकर देखा था  तापसी ने उसका घर सँभाला नहीं था  पूरी तरह से हथिया लिया था
 चारों तरफ इसी की चर्चा थी
 आते ही परिचितों ने उसे सब कुछ बताया था
 पार्टियों  उत्सवों में वह उसके गहने  कपड़े पहनकर आशुतोष की बीवी की तरह सम्मिलित हुआ करती थी
 दिनों तक ऑफिस से छुट्टी लेकर आशुतोष घर में पड़ा रहता था
 दोनों इसी बीच सात दिन के लिए कहीं एक साथ घूम भी आए थे
 सब कुछ देख सुनकर वह सन्न रह गई थी
 कोई ऐसा भी कर सकता है
 उसे यकीन करने में कठिनाई हो रही थी
 आशुतोष पर नहीं  उसने तापसी पर विश्वास किया था  वह तो ऐसी नहीं थी
 फिर
पूछने पर आशुतोष हिंसक हो उठा था
 उसे न जाने क्या क्या खरी खोटी सुना गया था
 तापसी भी सहज बनी रही थी
 उसमें कहीं भी शर्म या किसी तरह का संकोच नहीं था
 सीधी आँखों में आँखें डाले बिना पलक झपकाए बात करती थी
 गजब का दुस्साहस था उसमें
एक बार उसने दोनों को रंगे हाथों कार पार्किंग में पकड़ लिया था
 फिर भी दोनों को शर्म नहीं आई थी
 बड़ी ढिठाई से तापसी कहती रही थी  वह तो आशुतोष का मसाज कर रही थी
 बर्फ में फिसलकर गिरने के बाद उसके पूरे शरीर में बहुत दर्द हो गया था
 आशुतोष भी अपने कपड़े दुरुस्त करते हुए उसकी हाँ में हाँ मिला रहा था   सच  अब बड़ा अच्छा लग रहा है
 वह दुख और शर्म से गड़कर रह गई थी
 बिना कुछ कहे वहाँ से उठ आई थी
 कभी कभी दूसरे की बेशर्मी देखकर इनसान स्वयं शर्मिंदा होकर रह जाता है
उसके बाद काजोल बीमार पड़ गई थी और वह उसकी बीमारी को लेकर बुरी तरह उलझकर रह गई थी
 उसे उन दिनों और किसी बात का होश नहीं रह गया था
 क्लीनिक में  अस्पतालों में रात दिन बैठे बैठे वह काजोल के सिवा और कुछ भी सोच नहीं पाती थी
 आशुतोष को इस बात से मनमानी करने का अवसर मिल गया था
 इस बीच उसने कई बार उन दोनों को एक साथ देखा था  मगर ध्यान नहीं दे पाई थी
 वह अपनी मरती हुई बेटी की उस समय देखभाल करती कि अपने विश्वासघाती पति के पीछे जासूसी करती फिरती
 उसके मन में गहरी वितृष्णाजन्य उदासीनता पैदा हो गई थी
 सब भाड़ में जाय  उसे परवाह नहीं
उन दिनों उसे लगातार अस्पताल में काजोल के साथ रहना पड़ता था
 घर लौटकर समझ पाती थी  उसकी अनुपस्थिति में तापसी उसके फ्लैट में रात बिताकर जाती है
 कभी आशुतोष के बिस्तर में तापसी के बालों के क्लीप पड़े मिल जाते थे तो कभी कहीं कुछ और
 उसने अपने सोने का कमरा अलग कर लिया था
 आशुतोष ने कोई आपत्ति नहीं की थी
 इन दिनों वह शरीर से संतुष्ट था शायद  इसीलिए उससे भी अच्छा व्यवहार करता था
शुरू शुरू के दिनों में वह हर रात उसके पास आ जाता था
 बिना सेक्स के वह रह ही नहीं पाता था
 सालों उसने यह अत्याचार झेला था  मगर अब यह सब उसके लिए असह्य हो उठा था
 कई बार वह उसे बुखार से तपती हुई काजोल के पास से हाथ पकड़कर खींच लाता था
 काजोल के रोने की धीमी धीमी आवाज सुनते हुए वह विवश पड़ी रुँधती रहती थी
 निःशब्द रोते हुए सरहाने का तकिया भीग जाता था
आशुतोष की गाढ़े अंधकार में थरथराती हुई कामुक आवाज   अरे कुछ नहीं  बुखार में थोड़ी अपसेट हो गई है


 वह घृणा  क्रोध और विवशता में सुलग सुलग उठती थी
 कभी उसके हृदयहीन कमेंटस्   कितनी ठंडी हो तुम  कुछ मजा ही नहीं आता


 एक बार ऐसे ही किसी क्षण में वह उसे अपने से परे धकेलकर काजोल के कमरे में भाग गई थी
वहाँ जाकर उसने देखा था   काजोल फर्श पर बैठी सिसक रही है  नाक से बहते हुए ताजे खून से उसका चेहरा और सारा नाइट गाउन लिसरा हुआ है
 उसने उसे उठाकर अपने सीने में भींच लिया था
 किसी डरे हुए चिड़िया के बच्चे की तरह काजोल का पूरा शरीर उस क्षण थरथरा रहा था
माँ  मुझे बहुत डर लग रहा था  तुम मुझे छोड़कर क्यों चली जाती हो
अब कभी नहीं जाऊँगी चंदा


 प्रामिस
वह हिलक हिलककर रो पड़ी थी
 उस समय उसे अपने विवस्त्र शरीर का भी ख्याल नहीं आया था
 उस दिन के बाद उसने आशुतोष को फिर कभी अपने पास फटकने नहीं दिया था
तापसी की तरफ देखते हुए वह न जाने कहाँ कहाँ भटकती चली गई थी
 यंत्रणा का सिलसिला हर सिरे पर शुरू हो जाता है
 कौन सा हिस्सा है मन का जो दुखता नहीं


 मना करने पर भी तापसी उसके सामने खड़ी रही थी   थोड़ा पी लो  सारा दिन कुछ खाया पिया नहीं है तुमने
आखिर उसने उसके हाथ से सूप का कप ले लिया था
 उसके बाद उसने उसकी हथेली पर दो गोलियाँ रख दी थी  स्नायू को शांत रखनेवाली   ले लो  यु विल फिल बेटर
उसने चुपचाप गोलियाँ गटक ली थी
 कुछ देर चुप खड़ी रहने के बाद तापसी अचानक उसके पास बैठ गई थी
 काफी देर तक दोनों के बीच एक असहज सी खामोशी फैली रही थी
 तापसी के चेहरे से उसके अंदर चल रहे किसी द्वंद्व का पता चल रहा था
 जैसे वह कुछ कहना चाह रही हो  मगर कह नहीं पा रही हो
 एक लंबी चुप्पी के बाद उसने उसकी तरफ देखा था  काँपती हुई सी दृष्टि से
मैं कोई सफाई नहीं दे रही अपर्णा


 दी  मगर एक बात कहना चाहती हूँ
वह बिना कुछ कहे सूप के घूँट भरती रही थी
तुम जब अपने मायके गई थी
अब इन बातों को कहने सुनने का कोई अर्थ नहीं


 उसने बीच में ही उसे हाथ उठाकर टोका था
प्लीज  सुन लो  तुम्हारे लिए सुनना न सही  मेरे लिए कहना जरूरी है
उसके बाद उसने उसे टोका नहीं था  मौन रहकर सुनती रही थी
 अनायास तापसी की आँखों में आँसू भर आए थे   अपर्णा दी  तुम जब यहाँ नहीं थी  एक दिन मेरे ड्रिंक में कोई नशीली दवा मिलाकर मुझे बेसुधकर आशुतोष ने मुझे कई दिनों तक


 सुनकर तापसी के साथ साथ उसकी दृष्टि भी झुक गई थी
 लगा था  कहीं से कसूरवार वह स्वयं भी है
 इतना यकीन क्यों कर गई थी आशुतोष पर
 उतना सब झेलने के बाद भी


 मगर उसने तो


 खैर
 अब इन बातों में उलझने का कोई अर्थ भी नहीं रह गया है
थोड़ी देर बाद तापसी ने फिर से बोलना शुरू किया था   जब भी मैं कुछ होश में आने लगती थी  वह जूस में मिलाकर मुझे फिर से कुछ पिला देता था  और मैं दुबारा अपना सुध बुध खो बैठती थी
 इसी तरह सोते जागते  गहरे हल्के नशे में मैं इस फ्लैट में सात दिनों तक पड़ी रही थी और जब पूरी तरह से होश में आई थी  मेरे पास वापस लौटने का कोई रास्ता नहीं रह गया था
 उसने कहा था  वह तुम्हें मना लेगा
 हम तीनों साथ साथ रहेंगे
अचानक वह उसके पैरों के पास ढह गई थी
यकीन करो  मैंने कभी तुम्हारा बुरा नहीं चाहा
 यह सब बस हो गया


 संयोग से जिस पुरुष के साथ मेरा संबंध बन गया वह तुम्हारा पति है


 सच अपर्णा


दी
तुम कहना चाहती हो  तुम्हारा कोई कसूर नहीं
 सब कुछ तुम्हारे अनचाहे  अनजाने
इन सब बातों में दुबारा से न पड़ने के अपने निर्णय के बावजूद वह यह प्रश्न पूछे बिन नहीं रह पाई थी
 प्रश्न सुनकर वह वहाँ पड़ी पड़ी कुछ देर तक सिसकती रही थी और फिर धीरे से अपना सर उठाया था
झूठ नहीं कहूँगी  मुझे आशुतोष अच्छे लगते थे  मगर इससे आगे बढ़ने की शायद मैं अपनी तरफ से कभी हिम्मत नहीं कर पाती


 तुम्हारा सुख देखकर भी ईर्ष्या होती थी
 मैं सुंदर हूँ  कमउम्र भी  फिर भी मुझे कुछ नहीं मिला


 और तुम  तुम्हारा ऐश्वर्य
कहकर वह तेजी से उठकर वहाँ से चली गई थी
 वह भी उसे रोककर उससे कुछ कह नहीं पाई थी
 उसके सोचने समझने की शक्ति जैसे एकदम से समाप्त हो गई थी
 इतना सब कुछ एक साथ घटा था उसके साथ  वह सँभाल नहीं पा रही थी अपने आप को
आँसुओं से भीगी उस रात के बाद लरजते हुए सही  वह जीवन की ओर पहला कदम बढ़ा पाई थी
अपने घर से छूटकर वह फिर किसी एक जगह बँध नहीं पाई थी
 स्वदेश लौटकर भी यहाँ वहाँ भटकती ही रही थी
 जब तक जाने का रास्ता खुला दिखता था  वह ठहरी रहती थी  मगर ज्यों ही कोई संबंध बंधन बनने लगता था  वह उसे तोड़कर चल देती
 अब भटकन को ही उसने अपना ठिकाना बना लिया था
 टूटे हुए साहिल पर घर बनाकर बार बार बिखर जाने का एक अपना ही परवर्टेट किस्म का सुख होता है  यह उसने बेघर होकर जाना था
 उसका घर उसकी काजोल से था  आशुतोष से था
 अब जो वे नहीं तो वह इन ईंट पत्थरों के मकानों का क्या करती
कुछ दिन अल्मोड़ा में रहकर उसने अपनी दूसरी किताब पूरी की थी
 स्कूल  कॉलेज के दिनों में लिखने पढ़ने का शौक था
 कॉलेज के मैगजीन में ही पहली बार छपी थी
 फिर कुछ स्थानीय पत्रिकाओं में भी
 शादी के बाद कई सालों तक सब कुछ छूट गया था
 काजोल के थोड़ी बड़ी होने के बाद प्रवासी भारतीयों के प्रयास से छपनेवाली कुछ पत्रिकाओं के लिए उसने लिखा था  प्रसंशा भी मिली थी
 फिर उसका पहला उपन्यास देश के एक प्रतिष्ठित प्रकाशन संस्था से प्रकाशित हुआ था जिसकी अच्छी खासी चर्चा हुई थी
 इसके बाद अपने प्रकाशक के आग्रह पर उसने दूसरा उपन्यास शुरू किया था  मगर फिर अचानक काजोल के बीमार पर जाने की वजह से कई वर्षों तक कुछ भी लिखना संभव नहीं हो पाया था
 अब जाकर इतने वर्षों के बाद उसने अपना अधूरा पड़ा हुआ उपन्यास पूरा किया था
अर्चना के आग्रह पर वह छोटानागपुर के इस डाक बँगले में गर्मी की छुट्टियों तक रुकने के लिए तैयार हो गई थी
 अर्चना उसके स्कूल के दिनों की मित्र थी
 उसके पति यहाँ के जंगलों के ठेके लिया करते हैं
 यह बँगला उन्हीं का था
 अपने बेटे की परीक्षा पूरी होने के बाद वह भी यहाँ थोडे दिनों के लिए आनेवाली थी
 दोनों ने एक ही साथ जीवन के बसंत  यौवन की उठान और फागुन  पतझड़ के दिन देखे थे
 दोनों के सुख दुख एक से और साँझ के थे
 तीन वर्ष पहले उसने भी एक सड़क दुर्घटना में अपनी पहली संतान को खो दिया था
 दोनों के बीच सुख से ज्यादा दुख का रिश्ता था और शायद तभी इतना गहरा था
यहाँ का हर तरह की आधुनिकता तथा भीड़ भाड़ से दूर शांत  वन्य जीवन उसे रास आ गया था
 न कोई जाननेवाला न परेशान करनेवाला
 वह घंटों जंगलों में भटकती रहती  या ईजी चेयर पर अधलेटी कोई किताब पढ़ती रहती
 रातों को महुआ के नशे में बेसुध सो रहती  या बीच रात को उठकर जंगल के आदिम  अभेद्य दुनिया की रहस्यमयी संगीत सुनती रहती
 कभी खिड़की के पास बनैले सूअरों का  घोत घोत  सुनाई पड़ता तो कभी दूर किसी भयभीत मोर का अनवरत केंका
 गर्मी की ये लंबी दुपहरे वह प्रायः लिखते हुए बीता देती
 आसपास जंगली फूलों की गंध  पहाड़ी सुग्गों का कलरव  चाँद का उठना  सघन पेड़ों के बीच से गुजरती हुई हवा का उदास मर्र मर्र स्वर


 उसे सब कुछ प्रिय लगने लगा था
रातों को दूर से आती संथालों के माँदल की धप धप और गीतों की स्वर लहरी सुनती हुई वह बँगले के बरामदे में देर रात तक अनझिप आँखों से बैठी रहती
 ऐसे में एक उदास सुकून से उसका नीरव मन भर उठता
 कभी वह अतीत के सुख में डूब जाती तो कभी उसी सुख की स्मृति में आँखें भीगोती रहती
 नीली धुंध में लिपटी रात उसे निशि की तरह दोनों हाथ फैलाकर अपने पास बुलाती
 मोहाछन्न की तरह उसका मन चाहता कि वह बढ़े और हमेशा के लिए उन साँवली  अशरीरी बाँहों में खो जाए
 कितनी रातें वह जागकर बीता चुकी है और कितने दिन सोकर  अब उसके पास हिसाब नहीं रह गया है
 यह अच्छा है कि यहाँ वह समय के बंधन से छूट गई है
 एक दूसरे से उलझे गुँथे दिनों की एक लंबी फेहरिस्त कैलेंडर में दर्ज है  मगर उसकी याद में नहीं
 ये दिन बस कट जाए किसी भी तरह
वह भटकती फिरती है जाने कहाँ कहाँ  मगर अपनी अंदरुनी दुनिया में आज भी खड़ी रहती है अपनी बेटी के सरहाने
 काजोल मर गई है और वह मर रही है
 बस  इतनी सी बात है और यही बात है
 हर बीतते दिन के साथ उसे प्रतीत होता है कि वह काजोल के थोड़ा और करीब हो गई है
 दोनों के बीच की दूरी घट रही है
 जीवन   ये जीवन ही तो है दोनों के बीच
 साँसें  धड़कनें


 क्या है
 बाधा ही तो है


 इन्हें हटाए बिना एक दूसरे तक पहुँचा नहीं जा सकता
 कैसी गहरी निराशाजन्य सोच है


 मगर वह विवश हो गई है
दुख ने जीवन में जो कुछ भी सुंदर था  उजला था को पूरी तरह से आच्छादित कर दिया है
 पाले से ठिठुरी हुई हरियाली की तरह सब कुछ हो गया है  धीरे धीरे मटमैला पड़ते हुए  जर्द होते हुए


 कभी शायद ये बादल छँटे  धूप खिले


 उसने सब कुछ समय के हाथों छोड़ दिया है
 उसकी सोच  उसकी दुनिया तो बस काजोल  उसकी स्मृति के इर्द  गिर्द घूमती रहती है
वह जानती है  काजोल आज भी उसके बिना अकेली रह नहीं पाती होगी


 कही खड़ी सीने से अपन छोटा सा तकिया दबाए रो रही होगी   माँ
 मुझे डर लग रहा है
मैं आती हूँ चंदा


 रात बिरात वह अपने कमरे का दरवाजा खोलकर खड़ी हो जाती है  सामने पसरे अंधकार को टटोलते हुए
 वहाँ कोई नहीं होगा  वह जानती है  मगर मान नहीं पाती


 कभी उसे डर लगता है  वह पागल हो जाएगी
कई बार काउंसलर के पास भी गई थी  फिर जाना छोड़ दिया था
 नींद की गोलियाँ भी बेकार हो गई थीं
 बस सर भारी हो जाता था और आँखें लाल  ऊपर से दिन भर की थकावट और ऊँघ
 अपने चारों तरफ काजोल के कपड़े  किताबें  फोटो आदि फैलाकर अनझिप आँखों से रात को ढलते देखना और सुबह का इंतजार करना
 सुबह होते ही फिर उसी अभिशप्त रात की प्रतीक्षा


 कि काजोल  उसकी स्मृति के साथ एकांत में हुआ जा सके
 पूरी तरह से
 काउंसलर ने कहा था  खुद को थोड़ा समय दो


 उसने मान लिया था
 इसकी कोई कमी नहीं


 समय ही समय है उसके पास
 और क्या है
 कुछ भी तो नहीं
खुद से निजात पाने के लिए वह यहाँ वहाँ भटकती फिरती है
 न जाने कहाँ कहाँ
 कभी जंगलों में घूम घूमकर सेमल  पलाश और पुटुस के फूल इकट्ठा करती है और उन्हें लाकर गुलदस्ते में सजा देती है
 पीले  सिंदूरी फूलों से कमरा दमक उठता है
 वह उन्हें देखती है और एक अनाम गंध में भीगी लिखती रहती है
 आँसुओं का अनुवाद पन्नों में उतरता है  संवेदनाएँ शब्द बन जाती हैं और जिंदगी धीरे धीरे किताब की शक्ल अख्तियार कर लेती है
 बाहर झिमाती दुपहरी में रसभीना महुआ निःशब्द टपकता रहता है  देखते ही देखते बँगले का अहाता सफेद फलों से अंट जाता है
 हवा उसकी मादक गंध से बोझिल हो उठती है
 दिन ढलता है अपनी अलस  मंथर गति से  वन वनांतर में निझूम रात उतरती है  कभी आधे पूरे चाँद के साथ  कभी असंख्य  अनगिन तारों के साथ


 एक आदिम रहस्य रोमांच से भरी समस्त वन भूमि थरथराती रहती है रात भर
रास्तों में आते जाते कई बार कौशल मिले थे
 एक बार बँगले में आकर चाय भी पी गए थे
 उसकी किताब की बहुत प्रशंसा भी की थी
उस दिन सुबह सुबह रेंजर साहब आ धमके थे
 गेट के बाहर खड़ी उनकी जीप में बहुत सारे लोग ठूँसे बैठे शोर मचा रहे थे
 वह देर से सोकर उठी थी और उस समय चाय का कप लेकर अलस भाव से बरामदे में बैठी हुई थी
 उन्हें आया देखकर वह हडबड़ाकर उठ खड़ी हुई थी
 ढीले जूड़े के बाल खुलकर पीठ पर बेतरतीब फैल गए थे
 वह अपनी मुसी हुई अस्त व्यस्त साड़ी में काफी असहज महसूस कर रही थी
 मगर रेंजर साहब उसके आग्रह करने पर भी बैठे नहीं थे
 वे काफी जल्दी में दिख रहे थे
 खड़े खड़े ही उसे दूसरे दिन उनके साथ पिकनिक में आने का निमंत्रण दिया था
 उनके कई रिश्तेदार कोलकाता से गर्मी की छुट्टियाँ मनाने यहाँ आए हुए थे
 सबने मिलकर पिकनिक जाने का कार्यक्रम बनाया था
 न चाहते हुए भी उसे हाँ कहना पड़ा था
दूसरे दिन सुबह सुबह तीन चार जीपों में भरकर वे घाटशिला पहुँचे थे
 बड़े बड़े पत्थरों के बीच गहरी बहती हुई नदी के किनारे एक अच्छी सी जगह देखकर उन्होंने अपना सामान जमाया था
 कुछ दूरी पर पत्थरों को जोड़कर बनाए गए चूल्हों पर बड़ी बड़ी देगचियाँ चढ गई थीं
 रेंजर साहब के बड़े जीजाजी उनके माली और खानसामा के साथ खाना बनाने में जुट गए थे
 हाथ के करछुल को उन्होंने नाटकीय अंदाज से हवा में लहराया था
मुरगीर कॅसा माँगसो आर खिचुड़ी  केमोन
दारूण दारूण
सभी कोरस में चिल्ला उठे थे
 वह औरों के साथ मिलकर सूखी लकड़ियाँ चुन लाई थी
 एक केंद के पेड़ के नीचे शतरंजी बिछाकर कुछ लोग बैठे थे
 रेंजर साहब की पत्नी कमलिका सबके आग्रह पर रवींद्र संगीत गा रही थी   जे रातें मोर दुआर गुली भांगलो झॅरे


 उनकी आवाज बेहद मीठी और सुरीली थी
 गीत के बोल का दर्द तरल होकर हर तरफ अनायास व्याप गया था
 वह शब्दों की पीड़ा में डूब सी गई थी   कैसी गहरी चाह  कसक है आवाज में
अपने बालों के ढीले से बंगाली जूड़े में कमलिका ने सेमल के लाल फूल खोंस रखे थे
 धूप की सफेद उजास में उनके गोरे चेहरे पर उसी की दुधिया आभा फैली थी
 बिना बाँहवाले ब्लाउज से झाँकते उनके सुडौल हाथ बहुत सुंदर लग रहे थे
 तराशी हुई अंगुलियों में हीरे  पन्ने की अँगूठियाँ दमक रही थीं
 उनकी तरफ देखते हुए उसे अचानक ख्याल आया था  कमलिका का चेहरा बँगला सीने तारिका सुचित्रा सेन से बहुत मिलता है
 वैसे ही आकर्षक  मांसल होंठ और दिलकश मुस्कराहट
 हारानो सुर फिल्म देखने के बाद वह उसकी फैन हो गई थी
 प्रायः एकांत में उस फिल्म के गीत गुनगुनाया करती थी   आमी जे तोमार  ओगो तुमी जे आमार
उनके गीतों में डूबती हुई उसने थोड़ी दूर पर उधम मचाते हुए बच्चों को देखा था
 उनकी माँएँ उन्हें बार बार पानी के पास न जाने की हिदायत दे रही थी
 एक घने पीपल के तने से पीठ टिकाए वह मुट्ठियों में भर भरकर घास नोंचती रही थी
 पीपल की नर्म  गुलाबी पत्तियों से छनकर आती धूप यहाँ वहाँ तितली की तरह उड़ती फिर रही थी
 गहरे लाल  नीले रंग के पतंगे जंगली फूलों पर हीरे की तरह जड़े चमक रहे थे
 लकड़ी चुनते हुए उसे एक मोर पंख मिला था
 उसने उसे अपने बालों में खोंस लिया था
 ऐसा करते हुए उसने कौशल को अपनी तरफ देखते हुए पाया था
 उसकी आँखों में कुछ बहुत जाना पहचाना सा था
 उसने अपनी दृष्टि फेर ली थी
 वह कुछ जानना पहचानना नहीं चाहती
एक छोटी सी लड़की जिसका नाम शायद आलो था  अपनी सुनहरी चोटियाँ हिलाते हुए दौड़ती फिर रही थी
 अपने लाल फ्राक के घेर में वह न जाने क्या क्या चुन लाई थी   केंद  आँवला  कुचफल


 धूप में उसके गाल टमाटर जैसे लाल हो रहे थे
उसकी तरफ देखते हुए उसकी आँखों के सामने बहुत पीछे छूट गया एक चेहरा कौंध उठा था   काजोल का चेहरा
 उसकी काली डागर आँखों में संसार भर का कौतूहल हुआ करता था   माँ  यह क्या है
 माँ  वह क्या है
उसके अद्भुत सवालों के जवाब अधिकतर उसके पास नहीं होते थे
 सोचते हुए वह यकायक बेतरह थक आई थी
 पेड़ के तने से टिककर खुद को ढीला छोड़ते हुए उसने अपनी आँखें बंद कर ली थी
 काजोल का चेहरा कंकर पड़े पानी की तरह हिलते हुए धीरे धीरे खो गया था  मगर वह जानती थी  जल के अंदर हिलते सेंवार की तरह वह उसके अंतस की गहराई में हर क्षण बनी रहती है
मेरी बेटी दीया भी इतनी ही बड़ी है
न जाने कब कौशल उसके पास आ खड़ा हुआ था
अच्छा
 आज साथ क्यों नहीं लाए
उसने आग्रह के साथ पूछा था
वह मेरे साथ नहीं  अपनी माँ के साथ रहती है
 हमारे डिवोर्स के बाद उसकी कस्टडी उसकी माँ को मिली है
कौशल ने यह बात बहुत ही सपाट लहजे में कही थी
ओह
उसने चौंककर कौशल की तरफ देखा था
 वह अब एकटक उस बच्ची को देख रहा था
 उसकी आँखों में न जाने क्या था कि उसका अपना मन अनचन कर उठा था
 दोनों के बीच कुछ साझा था   शायद किसी बहुत अपने को खो देने का दर्द
 अपने ही अनजाने बढ़कर उसने उसके हाथ पर अपना हाथ रख दिया था
 कौशल ने एक पलक उसकी तरफ देखा था  फिर अपनी दृष्टि फेर ली थी
 नहीं  अपनी गीली आँखों की नुमाइश नहीं की जा सकती
 हँसना सबके साथ होता है  मगर रोना तो अकेले ही पड़ता है


 यह बात अपर्णा भी जानती है  तभी तो इस तरह से अनजान बन गई है
 नहीं  उसने कुछ भी नहीं देखा  कुछ भी नहीं समझा
खाना बन जाने के बाद कमलिका उन्हें बुलाने आई तो दोनों को एक साथ बैठे देखकर उसके होंठों पर कौतुक भरी मुस्कराहट फैल गई
 मगर उसे देखकर भी दोनों ने एक दूसरे का हाथ नहीं छोड़ा था
 अपने में डूबे से देर तक बैठे रहे थे
 उनकी उंगलियाँ आपस में उलझी रही थीं
उस दिन उसे लगा था  उसके अलक्ष्य कहीं एक दस्तक हुई है
 वह अधीर आग्रह से अनायास आगे बढ़ना चाहती है  मगर ठहरी रह गई है  दरवाजा खोल नहीं पा रही है


 एक वर्जित की ग्लानि


 मन इतना डूबा हुआ है दुख की मटमैली अनुभूतियों में कि खुशी का क्षणिक अहसास भी अपराधबोध से भर देता है
 अभी उसका मातम पूरा नहीं हुआ है  अभी उसका रोना शेष है
 काजोल की गीली आँखों की स्मृति उसकी पलकों को सूखने नहीं देती
 सारी हँसी  सारी खुशी एक नन्हे  निस्पंद देह पर वार आई है
 एक रक्तहीन चेहरा और दो फीकी आँखों की कातर दृष्टि उसकी स्मृतियों का हासिल है  वहाँ वह मुस्कराहटों के लिए हथेली भर भी जगह कहाँ बनाए
उसकी सूनी कोख उसके अंतस में  उसके रगो रेश में व्याप गई है
 अब यह शून्य कैसे पुरेगा  यह रीता हुआ मन   किसी परित्यक्त गाँव सा


 अब इसे कभी नहीं बसना है  कभी भी नहीं


 बंजर रहेगा यह देश हमेशा  इसकी ऊसर जमीन पर कभी कोई फूल नहीं खिलेगा


 वह निःस्तब्ध रात के एकांत में कराह कराहकर रोती है  खिड़की पर खड़ा चाँद चुपचाप पिघलता है  उसके हिस्से की रात खत्म होती है  मगर नहीं होती


 बनी रहती है   उसके मन में   अपने सारे अपरिमित अंधकार और सन्नाटे के साथ
अपनी अभावात्मक मानसिक अवस्था में वह जिंदगी को अब कोई दूसरा मौका नहीं देना चाहती  और यही शायद उसकी यंत्रणा और त्रासदी है
 एक मन की जमीन उर्वर हो रही है  शनैः शनैः अखुँआ रही है  तैयार है खुशियों की सुनहरी फसल उगाने के लिए  दूसरा मन श्मशान बना पड़ा है   चिता की धधकती लपटों और चिरांध से भरी हुई


 उसे जीवन का कोई उत्सव नहीं चाहिए  मेला नहीं चाहिए
 अपने निर्जन में संपृक्त  संतुष्ट है वह
कभी संवेदना के स्तर पर दिनों तक सपाट दीवार सी बन जाती है वह  कभी इसी के आकस्मिक सैलाब से दुहरी होकर रह जाती है  बिखर बिखर जाती है
 यह अंदर की लड़ाई है जो उसे तोड़ रही है  निःशेष कर रही है   प्रतिदिन  तिल तिल
पिकनिक के दिन कौशल की आँखों के गहरे मौन ने उससे कुछ कहा था   शब्दों से परे होकर  बिल्कुल चुपचाप  मगर स्पष्ट


 उसने उन्हें सुना नहीं  अनुभव किया था  अपने पूरे वजूद से
 घर लौटकर उस रात के मौन में भी वही शब्द पारदर्शी तितली की तरह उसके आसपास उड़ते रहे थे
 वह अपने सामने किताब खोले खिड़की पर झरते हुए चाँद को अनमन तकती रही थी
जंगल के घने पर्दे के पीछे से निकलकर अब चाँदनी फैल रही थी   रहस्य की सफेद नदी बनकर   अपने में सब कुछ डुबोती हुई  समोती हुई
 पलकों पर नींद भी थी और सपने भी  मगर न जाने कितनी रात तक वह अपने सामने पसरी तिलस्म की उस गहरी नीली दुनिया को तकती बैठी रह गई थी
रात की नसों में सिमटा सन्नाटा धीरे धीरे हवा में टपक रहा था   एक निःशब्द जादू की तरह


 चारों तरफ उसी का असर था   जुगनू की तरह जल जलकर बुझते हुए
 वह बॉल्कनी में निकल आई थी
 रात की चुप्पी को अपनी तेज आवाज से कुतरते हुए सैकड़ों झींगुरों का शोर और आसमान पर धुंध की तरह छाई हुई चाँदनी   सब कुछ एक आदिम रहस्य में डूबा हुआ
 रात के उस पहर नींद और स्वप्न के रेशमी लिहाफ में पूरी दुनिया लिपटी हुई पड़ी थी
वह सीढ़ियाँ उतरकर नीचे आ गई थी
 जैसे कोई निशि उसे अरण्य की निविड़ दुनिया से हाथ हिलाकर बुला रही हो
 वह चाहती तो भी रुक नहीं पाती
 उस रात वह ओस और चाँदनी में भीगती न जाने कहाँ कहाँ गई रात तक भटकती रही थी
 उसे प्रतीत हो रहा था  ये समय उसकी हथेली पर अनायास उतरकर ठहर गया है   अपने काल की अद्भुत गंध और स्वाद के साथ   जीवित और स्पंदित   तारीखों की लंबी फेहरिस्त और हादसों के दर्ज ब्योरों के साथ
 वर्तमान में होकर वह जैसे अतीत में जी रही थी  देहातीत होकर  किसी रूह की तरह
उसकी नासापुटों में बहुत पहले बीत गए समय की बासी  बोसीदा गंध भरी थी  किसी मंदिर के गर्भ गृह में घुमड़ते हुए सुगंधित धुएँ की तरह


 सभ्यता की चकाचौंध से दूर अरण्य के इस प्राचीन धरती पर उस रात वह रहस्य और रोमांच की एक अद्भुत अनुभूति में सराबोर हो गई थी
 यह शायद उस रात का जादू और किन्हीं उदास आँखों की भीरु चावनी का हैंगओवर था जो उसे भटका रहा था
 अतीत और वर्तमान किसी अलस नदी की तरह समानांतर में बहती रही थी उसके भीतर बहुत धीरे धीरे
उस रात न जाने क्यों उसे रह रहकर रुक्की माझी की कहानी याद आती रही थी
 पुनिया ने ही कभी सुनाई थी
 इसी जंगल की निविड़ दुनिया मे उसका प्यार पनपा और एक दिन फना हो गया था
 एक आदिवासी लड़की होकर उसे एक अंग्रेज से प्यार हो गया था
वह अंग्रेज यहाँ के आदिवासियों पर कोई डाक्युमेंटरी फिल्म बना रहा था
 फिल्म बनाने के दौरान दोनों में संबंध बढ़ा और अंत में प्यार हो गया
इस कहानी का हश्र वही हुआ जो होना था   एक दिन वह अंग्रेज अपनी फिल्म पूरी करके रुक्की से जल्दी लौट आने का वादा करके अपने देश लौट गया
 बाद में अपने समाज की बहुत प्रताड़ना सहनी पड़ी थी उसे
 आखिर एक दिन उसने महुआ के पेड़ से लटककर अपनी जान दे दी थी
 उस समय उसे नौ महीने का गर्भ था
लोग कहते हैं  आज भी महुआ के मौसम में जब जंगल की हवा महुआ की तीखी  तुर्श गंध से बोझिल हो जाती है और आसमान में पूनम का चाँद एकदम गोल होकर उठता है  लोगों को रुक्की की आत्मा दिखती है   हाईवे के बीचोबीच खड़ी रहती है  हर गाड़ी को रुकने के लिए इशारे करते हुए
 न जाने इसकी वजह से कितने वाहनों के साथ अब तक दुर्घटना घट चुकी थी
 प्रेम होता ही है ऐसा  एक हाथ से जीवन देता है तो हिंसक होने पर दूसरे हाथ से जीवन लेता भी है
न जाने उस रात उसे क्यों ऐसा ख्याल आया था कि रुक्की का चेहरा उसने भी कहीं देखा है  कहाँ  सोच नहीं पाई थी
 जब महुआ की मादक गंध से हवा बोझिल हो उठती है और सुडौल चाँद बीच आकाश में जगमगाता है  उसकी शिराओं में कुछ सर्द सा दौड़ता रहता है  वह चाहकर भी स्वयं को सँभाल नहीं पाती  अन्यमनस्क सी हो जाती है
 इस अद्भुत सी अनुभूति ने उसे कई बार दिनों तक परेशान कर रखा था
इस घटना के दूसरे दिन ही उसे तेज बुखार आ गया था
 वह दिनों तक बिस्तर पर पड़ी रह गई थी
 बुखार में अपने बिस्तर में पड़े रहने के दौरान उसे अजीब से सपने आते थे
 अस्पष्ट और आपस में गडमड


 चाँदनी के कोहरे में डूबा एक रक्तशून्य चेहरा और दो पारे सी थरथराती उदास आँखें


 कोई बार बार उसका नाम लेकर बुलाता रहता
 वह नींद में बेचैन करवटें बदलती या कभी चौंककर उठ बैठती
 ऐसे में उसका पूरा शरीर पसीने में डूबा हुआ होता था
उसकी बीमारी की वजह से इसके बाद प्रायः रोज ही कौशल उसके पास बँगले में आने लगा था
 एक शिला कहीं से पिघल रही थी धीरे धीरे   शायद दोनों के ही अलक्ष्य
 कौशल ने ही बाद में बताया था  उसके पिता का बहुत बड़ा एस्टेट है यहाँ
 पहले वह कोलकाता के किसी नामी अखबार के लिए काम करता था
 डिवोर्स के बाद वह यहाँ कई साल हुए वापस चला आया था
 उसकी पत्नी का नाम नयन था और वह वहाँ के किसी बहुत बड़े राजनीतिज्ञ की इकलौती बेटी थी
कौशल यहाँ के चप्पे चप्पे से वाकिफ था और यहाँ के स्थानीय लोग उसका बहुत ही सम्मान करते थे
 वह यहाँ की बोली बहुत अच्छी तरह बोल लेता था
 उसने गौर किया था  उसके साथ जंगलों में टहलते हुए रास्ते में वह स्थानीय लोगों से उनकी भाषा में रुक रुककर बतियाता रहता था
 एक बार उसने निहायत ही तटस्थ भाव से पूछ भी लिया था   आप इतना क्या बोलते रहते हैं इन लोगों के साथ
 सुना है  आप कई कई दिनों तक जंगलों में भी भटकते रहते हैं  चाँद सिंह कह रहा था
भटकता नहीं हूँ  जिंदगी की तलाश में रहता हूँ
कौशल रहस्यमयी ढंग से मुस्कराया था
कभी आप को भी ले चलूँगा साथ  स्वयं देख लीजिएगा  कैसे धरती की यह आदिम संतानें सभ्यता और विकास की दोहरी पाट में घुन की तरह पिसती जा रही हैं
 एक प्राचीन और प्रांजल जीवन स्रोत के निरंतर मरते चले जाने की एक त्रासद गाथा है ये अपर्णा जी
कहते हुए कौशल की आवाज में उदासी सी भर गई थी
इसके बाद एक दिन वह घने जंगलों में बसे आदिवासियों के गाँव में गई थी
 कौशल ही ले गया था
 वहाँ उसे एक अलग ही दुनिया का साक्षात्कार मिला था
 कपड़ों और मुखौटों की बनावटी दुनिया से दूर धूल  मिट्टी और जज्बातों से बने खांटी खालिस मनुष्य जो आज भी प्रकृति और जीवन के बीच सामंजस्य बनाए रखने के लिए लड मर रहे हैं  मगर प्रतिकूल परिस्थियों में भी रोना और गाना नहीं भूले हैं
पूरे चाँद की उस रात में उसने उनके गोबर लीपे सुंदर आँगन में उनका सामूहिक नृत्य देखा था
 बीच में संथाल औरतें उसे भी अपने साथ नृत्य करने के लिए खींच ले गई थी
 महुआ  माड़ और कच्ची के नशे में सराबोर स्त्री पुरुष पंक्तिबद्ध होकर एक दूसरे की कमर में हाथ डाले भोर रात तक नाचते रहे थे
दूसरे दिन सुबह सुबह पेड़ से उतारी गई ताजी  झागदार ताड़ी पीते हुए कौशल ने अचानक उससे कहा था
कुछ स्वार्थी लोगों ने इन आदिम मानवों का चाँद  जंगल और आकाश चुरा लिया है अपर्णा
 मैं वही इन्हें वापस दिलाना चाहता हूँ
इस काम में आप मुझे भी अपने साथ ले लीजिए कौशल
पास ही खेलती हुई एक साँवली  गोल मटोल बच्ची को अपनी गोद में समटते हुए उसने भी अनायास ही कह दिया था
 उसकी बात सुनकर कौशल ने मुड़कर उसे पहली बार एक अलग ही नजर से देखा था
 न जाने क्यों उसे प्रतीत हुआ था कि बंद मुट्ठी सी उसकी तंग  अँधेरी दुनिया को आज अनायास एक आकाश  उसका असीम विस्तार मिल गया है
इसके बाद वह भी यदा कदा कौशल के साथ आदिवासियों की बस्ती में जाकर छोटे मोटे कामों में उसका हाथ बँटाने लगी थी
 कितना कुछ था वहाँ करने के लिए
 जीवन की न्यूनतम सुविधाओं का भी वहाँ नितांत अभाव था
 उसे देख देखकर आश्चर्य होता था
 कहाँ आ गई थी वह
 आजादी के इतने दिनों बाद भी देश के इन पुरातन समाजों में सुख सुविधा की पहली किरण तक उतर नहीं पाई थी
 लोग पशु से भी बदतर जीवन जीने पर बाध्य थे
तरक्की  आधुनिकता के चमचमाते राजमार्ग से परे जीवन की यह धूल भरी सँकरी पगडडियाँ अभाव  अज्ञानता की अँधेरी दुनिया में जाकर एकदम से विलीन हो जाती हैं
 अब तक उसने समाचार पत्रों और टेलीविजन पर एक अलग ही भारत का चेहरा देखा था   चमकता हुआ  उज्जवल भविष्य की ओर मजबूत कदमों से बढ़ता हुआ


 कल का सुपर पावर  न्याय और गणतांत्रिक शक्ति का अगुआ राष्ट
 सबके लिए एक आदर्श  एक मिसाल


 फेस्टीबल  एशियाड  कॉमन वेल्थ गेम  फाईव स्टार होटलों और महँगे मॉल  पिज्जा हट से सजा यह चमकता दमकता देश


 इसके अंदर इतना अँधेरा भी है
 इतनी गरीबी  ऐसा अकल्पनीय शोषण और मारात्मक दोहन  हर स्तर पर  हर जगह


 परत दर परत घुन लग गया है   बेईमानी  भ्रष्टाचार और चारित्रिक विचलन का
एक स्वप्नभंग की स्थिति थी यह उसके लिए
 विदेश में इसी स्वदेश की याद को सीने से लगाए जीती रही थी वह   उस जैसे लोग
 कहाँ है वह तरक्की  वह खुशहाली जिसके ऐलान और विवरण से समाचार पत्रों के पन्ने रँगे रहते है
वह देख सुनकर सन्न रह गई थी
 यकायक अपने अब तक के जीवन पर ग्लानि हो आई थी उसे
 जिस देश के अधिकतर लोग आज भी दो जून की रोटी के लिए तरसते हैं  भूख और बीमारी से तड़प तड़पकर दम तोड़ देते हैं  वहाँ किसी भी तरह की ऐयाशी एक अपराध ही नहीं  एक बहुत बड़ा पाप भी है
 उसे लगा था  उसे कौशल के जरिए जीवन का एक उद्देश्य मिल गया है  कुछ सार्थक करने का
 वर्ना अब क के जीने में जीनेवाली कोई बात नहीं थी
काजोल के बाद बहुत अकेली हो गई थी वह
 अब लगता है  बहुत कुछ है उसके सूने आँचल में समेटने के लिए
 इतना कि वह स्वयं गले गले तक भर जाय
 दूसरों के दुख अपने आँचल में सिमटकर सुख बन जाता है


 औरों के दुख में रोने का सुख उसने आज तक जाना कहाँ था
डॉ
 सान्याल  जो एक अवकाश प्राप्त प्रोफेसर थे और कई साल पहले आकर यहाँ बस गए थे  गरीब आदिवासियों को मुफ्त में होम्योपैथी की दवाई देते थे
 वे पैर से लाचार हो गए थे  अतः कहीं आ जा नहीं पाते थे
 लोग उनके पास आकर दवाई ले जाते थे
 वह सुबह के समय जाकर उनकी मदद कर दिया करती थी
 वैसे उनकी बेटी मानिनी भी इस काम में उनका हाथ बँटाती थी
 डॉ
 सान्याल की एक बहुत बड़ी लायब्रेरी भी थी जहाँ दुनिया जहान की किताबों का अच्छा खासा संग्रह था
 उनका भी अपना अलग आकर्षण था उसके लिए
डॉ
 सान्याल के विषय में पहली बार कौशल ने ही उसे बताया था
 मगर वह उनसे मिलने उनके बँगले पर अकेली ही गई थी
वह मार्च का एक बेतरह उदास और निर्जन दिन था जब वह पहली बार उनसे मिली थी
उनके छोटे से कॉटेज के गेट पर बँधी घंटी की डोर खींचकर न जाने कब तक वह खड़ी रह गई थी
 उसके चारों तरफ अनवरत झरते हुए सूखे पत्तों का एकरस मर्र मर्र आवाज और साँझ को कुतरते हुए हजारों झींगुरों का तेज शोर था
 डूबते हुए दिन के म्लान आलोक में उतरती रात का नील तेजी से घुल रहा था
 पश्चिम के सुदूर कोने में क्षितिज के पास आकाश का रंग गहरा गेरुआ हो आया था
दूर बँगले के अंदर कोई कुत्ता लगातार भौंक रहा था
 उसकी गूँजती आवाज और साँझ के झुटपुटे में डूबा हुआ वह छोटा कॉटेज बड़ा रहस्यमयी प्रतीत हो रहा था
 आसपास के पेड़ों पर अंधकार के छोटे छोटे गुच्छे यहाँ वहाँ घोंसला डालने लगे थे
 न जाने क्यों प्रतीक्षा के उन निःस्तब्ध क्षणों में वह एक अनचीन्हें अवसाद से घिरने लगी थी
बहुत देर बाद जब कॉटेज का दरवाजा खुला था  अंदर जलती हुई मोमबत्ती की पीली  मद्धिम रोशनी अनायास सीढ़ियों पर उतर आई थी
 उसी रोशनी की पृष्ठभूमि पर वह छाया नजर आई थी  किसी सूखे पत्ते की तरह लरजती हुई
 चेन छुड़ाकर भाग छूटने के लिए आमादा विशालकाय कुत्ते को धीरे से दुलारती हुई वह नीचे उतर आई थी   घिसटते पाँवों से चलती हुई   टूटे  पीले पत्तों की बदरंग कालीन में डूबी हुई सी  अपने पैरों के नीचे कुचलते सूखे पत्तों की चरमराहट से संध्या की अनमन निःस्तब्धता को अनायास भंग करते हुए
पहली नजर में वह बहुत कम उम्र की लगी थी   दुबली पतली और अवसन्न
 उसे देखकर साँझ के आकाश में निकले किसी निसंग तारे की याद आती थी   उजला  मगर बहुत उदास


 लौटते हुए शीत ऋतु के हिमेल संकेतों के बीच पनपकर छाते और दूर दूर तक गूँजते बदरंग  बदहवास शून्यता के बीचोबीच खोई और भटकी सी
गेट पर आकर भी वह चुपचाप खड़ी रही थी  आँखों में मौन प्रश्न लिए  उसके बोलने की प्रतीक्षा करती हुई सी
 उसे देखकर लगता था  बहुत दिनों से उसे अच्छी नींद नहीं मिली है
 तंद्रिल आँखों में नींद और जगार लिए वह साँझ के धुएँ में डूबी अनमन खड़ी कोई परछाईं जैसी दिख रही थी  जैसे सच न हो  भ्रम हो
 कुहरे की तरह
आखिर उसने ही बढ़कर अपना परिचय दिया था
 सुनकर बिना कुछ कहे वह उसे कॉटेज के अंदर ड्राइंग रूम से होते हुए अंदर के शयन कक्ष में ले गई थी
पुराने फर्नीचरों और अन्य सजावट के सामानों के बीच एक व्हील चेयर पर डॉ
 सान्याल बैठे थे   किसी पुराने पोट्रेट की तरह   धूसर और गंभीर



 झुरियों से भरे चेहरे और खिचड़ी दाढ़ी के बीच जडी हुई दो भावहीन आँखें और सख्ती से भींचे हुए होंठ
 उन्हें देखकर ही न जाने क्यों ऐसा प्रतीत होता था कि वे अपने अंदर ढेर सारे गुस्से और हताशा को दबाए बैठे हैं
उसके अभिवादन का उन्होंने अपने सर को हल्का सा झटका देकर जवाब दिया था
 उसकी बातें भी वे बड़ी विरक्ति के साथ सुनते रहे थे
 इसी बीच वह लड़की जिसे डॉ
 सान्याल ने खुकु कहकर संबोधित किया था  चाय बनाकर ले आई थी
 चाय के कप तिपाई पर रखते ही डॉ
 सान्याल ने उससे वहाँ से जाने के लिए कहा था
 कहते हुए उनका लहजा बहुत शुष्क था
 वह चुपचाप वहॉ से चली गई थी
उसे वहाँ के माहौल में एक अजीब से तनाव का अहसास हुआ था
 डॉ
 सान्याल का स्वभाव उसे सहज नहीं लगा था
 बातें करते करते उनकी पत्थर के टुकड़े की तरह सख्त आँखें अचानक जल उठती थीं
 ऐसे क्षणों में उनका चेहरा बहुत क्रूर दिखता था
 कोने के स्टैंड पर जलती मोमबत्ती की हल्की  बीमार सी रोशनी में उनका कमर से नीचे का हिस्सा अँधेरे में डूबा हुआ था
 उनकी पथरीली आँखें  चाकू के फाल की तरह तीखी हँसी  और अँधेरे उजाले में डूबा हुआ पूरा शरीर उसे एक न समझ में आनेवाली सनसनाहट की जद में लिए हुए था
 उनकी बातें बिद्वतापूर्ण थीं  मगर कहने का ढंग एक तरह से खतरनाक
 वे एक एक शब्द को जैसे चबा चबाकर उगलते थे
 किसी आदमखोर की तरह
 उन्हें सुनते हुए तथा बातें करते हुए कई बार उसके पूरे शरीर पर अनायास झुरझुरी फैल गई थी
वह जब देर शाम गए वहाँ से उठने लगी थी  डॉ

 सान्याल ने अपने विशिष्ट अंदाज में अपनी तरफ से उसे हर तरह से सहायता देने का आश्वासन दिया था
 कमरे से निकलकर उसने राहत की साँस ली थी
 अंदर उसका दम घुट रहा था
 डॉ
 सान्याल का व्यक्तित्व ही कुछ ऐसा था   कठोर और हिंसक
उस दिन उनके बँगले की सीढ़ियाँ उतरते हुए उसने देखा था  साल के ऊँचे वृक्षों के पीछे हल्का पीलापन छाया था  शायद चाँद उग रहा था
 मार्च की हल्की चलती हवा में जाते हुए मौसम की हल्की खुनक थी
 कोहरे की झीनी चादर में चढ़ती रात का फीका अंधकार लिपटा था
 पैरों के नीचे ताजे झरे पत्तों की नरम चरमराहट थी जो रात के सन्नाटे में बहुत तीखी होकर सुनाई पड़ रही थी
 गेट से निकलने के बाद उसने मुड़कर गेट बंद किया था और तभी वह दिखी थी   रात के अँधेरे में प्रायः अदृश्य सी
 चंपा के एक फूलते हुए पेड़ के नीचे झूले पर बैठी हुई
 डालों से छनकर आती हुई हल्की चाँदनी में उसका छोटा सा माथा और दो कंधे चमक रहे थे
 जैसे दो उजले कबूतर अँधेरे में दुबककर बैठे हुए हों
वह विदा लेते हुए अभी कुछ कहने की सोच ही रही थी कि अंदर से डॉ
 सान्याल की गुर्राती हुई आवाज आई थी और वह लगभग दौड़ती हुई उठकर वहाँ से चली गई थी
 उसके पीछे दरवाजा एक झटके से बंद हो गया था
 दरवाजा बंद होते ही वहाँ भयंकर सन्नाटा छा गया था
 फीकी चाँदनी और कुहासे में डूबा वह छोटा सा कॉटेज अब एकदम भुतैला दिखने लगा था
 इस पहाड़ी प्रदेश में मार्च के महीने में भी ठंड महसूस हो रही थी
 वहाँ से लौटते हुए न जाने क्यों उसे वह चेहरा याद आता रहा था
 उसकी आँखों में मूक यातना और पीड़ा का एक अमूर्त और ठहरा हुआ स्तब्ध संसार था
 बहुत स्पष्ट मगर निर्वाक


 जैसे कोई चीत्कार अनायास पत्थर में परिवर्तित हो समय के फ्रेम में जम गई हो
 उसे प्रतीत हुआ था  उस लड़की ने सदियों से बात नहीं की है
 उसके होंठों पर शब्दों का एक बेचैन सैलाब है   किसी भी क्षण टूट पड़ने को तैयार
उस रात सोते हुए भी उसे उसका ख्याल आता रहा था
 निपट सन्नाटे और उदासी में घिरा हुआ वह चेहरा उसके मन के किसी अज्ञात कोने में चुपचाप अपना घोंसला डाल चुका था
बाद में उसने कौशल से उस लड़की के विषय में पूछा था
 उसने बताया था  उस लड़की का नाम मानिनी है
 मानिनी डॉ
 सान्याल की एकमात्र संतान थी
 रिटायर होने के बाद यहाँ आकर बसते ही उनकी पत्नी का निधन हो गया था
 इसके एक साल बाद किसी हादसे में उनके दोनों पैर बेकार हो गए थे
 उसके बाद विगत पाँच सालों से वे इसी तरह व्हील चेयर पर बैठे हुए थे
 मानिनी उनकी देखभाल करती थी
 ननकू बाहर के काम कर दिया करता था
उसके बाद वह अक्सर काम के सिलसिले में डॉ सान्याल के कॉटेज पर जाती रही थी
 हर बार वह वहाँ उसे दिखती थी   छिपने का प्रयास करती हुई सी
 कभी कभी उसे लगता था  वह सामने आना तो चाहती है  मगर जबरन किसी अदृश्य शक्ति के द्वारा पीछे खींच ली जाती है
 कोई न दिखती हुई जंजीर उसके पाँवों से लिपटी हुई थी जैसे
 वह उस मनहूस माहौल में जीने के लिए अभिशप्त प्रतीत होती थी
 एक परछाई की तरह निःशब्द इधर उधर डोलती फिरती थी  निरुद्देश्य


 उसके लिए दरवाजा खोलते हुए या चाय लाते हुए वह अधिकतर चुप ही रहती थी
डॉ
 सान्याल के घर एक बारह तेरह साल की आदिवासी लड़की मुल्की तथा यही अधेड आदमी ननकू काम किया करता था
यह लड़की मुल्की डॉ
 सान्याल की बेटी मानिनी के बहुत करीब थी
 मानिनी उससे बहुत स्नेह करती थी
 उसका गहरा साँवला रंग और वन्य लावन्य से टलमल सुंदर चेहरे में हमेशा एक हँसू हँसू भाव बना रहता था
 वह मानिनी को दीदिया कहकर बुलाती थी
 अपने अजीब साज सज्जा के लिए ही शायद उसने उसका ध्यान अपनी ओर आकर्षित किया था
 गले में कई लड़ियोंवाली लाल कूचफल की माला पहना करती थी और कसकर बाँधे जूड़े में किसी जंगली मुर्गे या मोर का पंख खोंसे रखती
 उसके रग रग में मानो संगीत बसा हुआ था
 आँगन बुहारते हुए या घर के अन्य काम करते हुए वह अधिकतर गुनगुनाया करती थी
 मानिनी के निसंग जीवन की शायद वही एकमात्र संगिनी थी
उससे बिल्कुल विपरीत था ननकू का व्यक्तित्व
 जैसा भीषण उसका रूप था  वैसा ही सांघातिक था उसका चरित्र
 बात बात पर दंराती निकाल लेता था
 उसकी लाल  घुलघुली मद्दप आँखों की चावनी में अद्भुत हिंस्र भाव थे
 सामान्य स्थितियों में भी वह सबको खा जानेवाली दृष्टि से घूरता रहता था
 मगर डॉ
 सान्याल का वह विशेष अनुगत था
 उनके इशारे पर पुसे कुत्ते की तरह उठने बैठनेवाला
 बाद में किसी ने बताया था  डॉ
 सान्याल ने ननकू को अफीम खिलाकर अपने वश में कर रखा था
कौशल ने ही आगे बताया था  कई वर्ष पहले मानिनी का किसी आदिवासी लड़के के साथ प्रेम हो गया था
 अरण्य का निर्जन जीवन  न कोई संगी  न साथी  सिर्फ बू्ढ़े बाप की सेवा और घर के काम काज
 कब तक उससे यह अकेलेपन का बोझ उठता
 उम्र का एक अपना तकाजा होता है
एक लड़का था श्याम
 यही  इसी इलाके का
 छोटे मोटे काम के लिए उनके बँगले पर आया करता था
 देखने में गहरा साँवला  मगर बहुत आकर्षक था
 अच्छी बाँसुरी बजाता था
 एक बार उसने मानिनी को जंगली सूअर के आक्रमण से बचाया था
 प्यार तो अंधा ही होता है  सो मानिनी को उससे प्यार हो गया
 यह सचमुच का प्यार था या उसके अंदर के गहरे अभाव का परिणाम  कहा नहीं जा सकता  मगर सुनने में यही आता है  कि दोनों में बहुत गहरा प्रेम हो गया था
दोनों चुपके चुपके मिलते थे  खासकर तब जब ननकू डॉ
 सान्याल के काम से कहीं बाहर गया हुआ होता था
 मगर यह बात ज्यादा दिन छुप नहीं सकी थी
 डॉ
 सान्याल को जल्दी ही उनके संबंध के विषय में पता चल गया था
 सुनकर उनके माथे पर खून ही सवार हो गया था
 मानिनी को उन्होंने घर के अंदर बंद कर दिया था
 कहते हैं  उस घटना के बाद से फिर कभी किसी ने उस लड़के को इस इलाके में नहीं देखा
 वह एक अनाथ लड़का था
 सगा संबंधी कोई था नहीं पूछताछ करने के लिए
 कोई कहता है  वह नेपाल की तराइयों में जाकर छिप गया तो कोई कहता है  डॉ
 सान्याल ने रिश्वत खिलाकर पुलिस से उसकी हत्या करवा दी
 पैसे के जोर पर यहाँ सब कुछ हो सकता है
सुनकर उसका मन उदास हो गया था
 इस दुनिया में कहीं प्रेम नहीं है तो कहीं प्रेम के लिए जगह नहीं है
 सबके मन में किसी न किसी रूप में रहकर भी प्रेम हमेशा विस्थापित ही रह जाता है
 न जाने यह सकींर्ण संसार कब इतना बड़ा हो सकेगा कि इसमें प्रेम के लिए भी पर्याप्त जगह बन सकेगी
इस बीच एक बार फिर वह बीमार पड़ गई थी
 लू लगने की वजह से कई दिनों तक बिस्तर से उठा नहीं जा सका था
 इस दौरान कौशल ने उसकी काफी देखभाल की थी
 बड़े बाजार से एक दिन डॉक्टर को भी बुला लाया था
थोडे दिनों के बाद जब उसे कुछ राहत महसूस हुई थी  वह शाम को डॉ
 सान्याल के कॉटेज में चली गई थी
 उसे देखकर मानिनी स्वयं गेट खोलने के लिए चली आई थी
 उसका हालचाल पूछते हुए उसने उसका हाथ पकड़ लिया था
 उसे मानिनी के अधीर व्यवहार ने आश्चर्य में डाल दिया था
 वह काफी संयत स्वभाव की लड़की थी
 उसकी प्रतिक्रिया देख उसने भी झेंपकर उसका हाथ छोड़ दिया था
उस दिन उसने गौर किया था  मानिनी किसी न किसी बहाने उनके कमरे में आती रही थी
 डॉ
 सान्याल की चुभती हुई निगाहों का उसने विशेष परवाह नहीं की थी
 उसे लगा था  एक पंक्षी अपना पिंजरा तोड़कर उड़ जाना चाहती है
 डॉ
 सान्याल की आँखों में भी उसने एक तरह की चौंक देखी थी
 वे उस दिन अतिरिक्त सावधान प्रतीत हुए थे
जंगलों के अपने अद्भुत अनुभव सुनाते हुए एक दिन डॉ
 सान्याल ने अपनी पुरानी बंदूक दिखलाई थी
 वह अब भी साफ सुथरी और चमकदार थी
 लगता था  वे उसका काफी ख्याल रखते हैं
इससे मैं कई खूँखार जानवरों का शिकार कर चुका हूँ
कहते हुए न जाने क्यों वे अपनी बेटी की तरफ देखकर कुटिल ढंग से मुस्कराे थे
खासकर उन आदमखोरों का जिनके मुँह में इनसानी खून का स्वाद लग चुका था
आप शिकार करते थे
 कहते हुए उसने उनके व्हील चेयर की ओर अनायास देखा था
उसका तात्पर्य समझकर वे मुस्कराए थे
बिल्कुल
 मैं हमेशा ऐसा नहीं था
 मेरे पैर


 एक आदमखोर ने ही चबा डाले थे
बात के अंत में आते आते बंदूक पर उनकी हड़ियल अंगुलियों की पकड़ सख्त हो गई थी
मानिनी जो उस समय लैंप का काँच साफ कर रही थी  अचानक उठकर कमरे से बाहर चली गई थी
 डॉ
 सान्याल के होंठों पर मुस्कराहट और भी गहरी हो गई थी
 उसे हमेशा की तरह उन दोनों का व्यवहार अजीब लगा था
 बाप बेटी का संबंध सामान्य नहीं था
 उसे अक्सर लगता था  यहाँ कहीं कुछ गलत है
 शायद लोग जो बातें करते हैं  उनमें वास्तव मे कोई सच्चाई हो
डॉ
 सान्याल उससे तो बहुत गर्मजोशी से मिलते थे  मगर अपनी बेटी की उपस्थिति में उनका व्यवहार एकदम बदल जाता था
 वे बेहद शुष्क और कठोर हो उठते थे
मगर एक दिन थोड़ा दुर्बल भी पड़ गए थे  सिगार पीते हुए उन्होंने भावुक स्वर मे कहा था   मानिनी के सिवा मेरा और कोई नहीं है अपर्णा देवी
 उसके बिना एकदम लाचार और विवश हो जाता हूँ
 इस अरण्य में अपनी बेटी के बिना एक दिन भी शायद जीवित न रह पाऊँ
उनकी बातें सुनते हुए उसने बरामदे में खड़ी मानिनी की तरफ देखा था
 उसे उसकी आँखें जलती हुई सी प्रतीत हुई थीं  जैसे मानसून की भीगी रातों में जंगल में टिमकती हुई असंख्य जुगनुओं की सुनहरी पाँत
 उसके उदास चेहरे पर वे आँखें किसी और की लगी थीं
 वह एक बार फिर असमंजस में पड़ गई थी
 क्या है जो वह समझ नहीं पा रही
उस दिन कॉटेज से निकलकर बाहर का गेट बंद करते हुए खिड़की के घिसे हुए काँच में से उसे दो आँखें दिखी थीं   बुझे हुए दीये की तरह   निष्प्नभ और धुआँई हुई सी


 वह कुछ क्षणों के लिए ठिठकी रह गई थी
 वे आँखें भी वही ठहरी रह गई थीं
 उसे लगा था  कहीं कोई शीशा चटका है  कुछ अनकहे शब्द हवा के परों पर तैरते हुए आए थे और उसमे अनाम गंध की तरह उतर गए थे
 एक संक्षिप्त से क्षण में उसे महसूस हुआ था  उसके अंदर की वर्षों से ऊसर पड़ी जमीन पर कोई फूल खिल गया है
एक हाथ आत्मीयता की ऊष्मा से सराबोर उसकी तरफ बढ़ना चाह रहा है
 न जाने उसे उससे कैसी उम्मीद हो गई है


 उस दिन वह एक गहरे सम्मोहन और अनचीन्ही मनःस्थिति के साथ अपने कमरे में लौटी थी   शायद सारी रात करवट दर करवट जागने के लिए  एक स्वप्न ने उसे पलकभर सोने नहीं दिया था
 किसी का यकीन इनसान को भला बना देता है
 कोई पूजे तो पत्थर को भी भगवान बन जाना पड़ता है


 दो काली  डागर आँखों की विश्वास भरी चावनी ने उसे किनारे किनारे तक पूर दिया था  वर्ना आशुतोष के अविश्वास और तापसी के विश्वासघात ने उसे इन बीते दिनों में अंदर से कितना बौना कर दिया था
दिन भर के काम के बाद वह और कौशल अधिकतर शामों को टहलते हुए मैना नदी के किनारे दूर तक निकल जाया करते थे
 शाम के रंगभरे आकाश के नीचे मैना की दुबली धारा के साथ चलते हुए वे प्रायः चुप ही रहा करते थे
 कौशल बहुत कम बोलता था और उसे उसका यह स्वभाव अच्छा लगता था
 वह स्वयं भी कम बोलती थी और अब तो बहुत कुछ कहने सुनने की इच्छा भी नहीं रह गई थी
 कौशल का साथ उसे प्रिय लगने लगा था  क्योंकि वह बिना उसकी दुनिया में हस्तक्षेप किए चुपचाप उसके साथ हो लेता था
 शायद उसकी भी अपनी एक निहायत निजी दुनिया थी जिसमें वह रात दिन डूबा रहता था
उसकी गहरी काली आँखों में बहुत कुछ अनकहा सा था  जैसे वह कुछ कहते कहते एकदम से चुप हो गया हो
 दोनों के बीच अजाने ही एक मौन का संबंध बन गया था
 नदी की अबरकी रेत में पाँव धँसाए वह आसमान पर जंगली बत्तखों का उड़ना देखती रहती
 पास ही आँवला के जंगल में चरते हुए हिरणों के पद्चाप सुनाई पड़ते
 जंगली तोते झुंड के झुंड कलरव करते हुए पास के पेड़ों पर बैठते या अचानक भरभराकर उड़ जाते
 दूर बंदरों का  हुप हुप  सुनाई पड़ता
इन सब के बीच दोनों अपनी अपनी दुनिया में डूबे चुपचाप बैठे रहते
 कई बार कौशल की आँखों में उसे कुछ पहचाना सा दिखता  मगर वह जान बूझकर अनजान बन जाती
 एक बार उसकी गहरी नीली टांगाइल साड़ी की तरफ देखकर उसने अनायास कहा था
ये रंग नयन पर बहुत फबता था
 न जाने क्यों उसने वह साड़ी दुबारा उसके सामने फिर कभी नहीं पहनी थी
 क्यों


 कभी वह खुद से ही पूछती है और सवाल को टाल जाती है
 वह किसी की तरह दिखना नहीं चाहती या


 कौशल को किसी की याद दिलाना नहीं चाहती
 कौशल उसे देखे


 उसमें किसी और को क्यों
 वह परछाई नहीं  हकीकत है  जैसी भी हो
न चाहते हुए भी एक बार उसने कौशल से नयन के विषय में पूछ लिया था
 पहले तो वह हिचकिचाया था  मगर फिर शुरू हुआ तो कहता ही चला गया था
 कितनी बातें  कितना कुछ


 जैसे कोई बाँध टूट गया हो


 इतना कुछ अपने भीतर समेटे समेटे शायद वह दरक जाने के कगार तक पहुँच गया था
शुरू शुरू के दिन बहुत अनोखे थे


 कहते हैं न  पहली नजर में प्यार का हो जाना


 कुछ कुछ वैसा ही


 जवानी के दिन


 बंगाल को तो आप जानती हैं


 राजनीति का गढ़


 जिसे देखो  मुट्ठियाँ तानकर  मुँह से फेन बहाकर बहस कर रहा है
 युनिवर्सिटी के प्रोफेसर से लेकर एक मछली बेचनेवाला तक


 तो हम भी कहाँ पीछे रहनेवाले थे


 कितनी उमंगें  सपने  हौसला


हौसला  पूरी दुनिया को बदल डालने का


 वह सब कुछ जो दुनिया को बीमार बनाता है  बाँटता काटता है   जात पात
 मजहब  नस्ल  सरहद के नाम पर


 हर मनुष्य को मनुष्य होने का सम्मान मिले  इनसान पहले इनसान बने


 कम उम्र में लोग आदर्शवादी होते हैं न


 यथार्थ से तब सामना कहाँ हुआ होता है
 घर का खा पीकर अच्छी अच्छी किताबें पढ़ना और उसीको जिंदगी की सच्चाई मान लेना
कहकर अपनी ही बात पर कौशल देर तक हँसता रहा था
 पहली बार उसने कौशल को इस तरह से खुलकर हँसते हुए देखा था
 हँसते हुए कितना अलग  कितना आकर्षक दिखता था वह   जैसे यकायक उसकी उम्र के कई साल एक साथ घट गए हों
 किसी टीनएजर लड़के की तरह


 वह उसे मुग्ध होकर देखती रह गई थी
 हँसी   उसकी आँखों  होंठों  चिबुक से बहकर पानी की उजली धार सी समस्त शरीर में फैलती हुई


 उसकी उस निश्छल हँसी की वन्या में वह उस दिन जैसे डूब डूब गई थी
 अंदर कुछ बहुत नर्म  बहुत कोमल सा पनपा था   खरगोश के रेशमी बच्चे की तरह
 वह अनमन हो आई थी   क्या है यह
उसे डर लगता है ऐसे क्षणों में
 अपने इर्द गिर्द लकीरें खींचती है  दीवारें खड़ी करती है


 मगर उस नींव का क्या जिसके आसपास नमी इकट्ठी हो रही है  इतनी सारी


 वह थरथराती है  और कसके खुद को समेटती है


 न जाने कहाँ से सेंध लगे  न जाने कौन सी दीवार गिरे  न जाने


 उसकी आँखों में उसका मन उतर आता है  अपनी गहरी दहशत और डूब के साथ
 कौशल देखता है और थमक जाता है   क्या हुआ अपर्णा
कुछ भी तो नहीं


 वह कानों तक रंग जाती है
 कौशल उसे देखता है   पढ़ते हुए  सुनते हुए सा   तुमने पूछा था


 अगर अच्छा न लग रहा हो तो


 वह अपनी बात अधूरी छोड़कर उसकी तरफ देखता रहता है
 इन दिनों उसे कौशल की आँखों से डर लगता है  वे उसे देखती ही नहीं  पढ़ समझ भी लेती हैं


 अपना इस तरह से किसी के सामने खुल जाना


 पन्ना दर पन्ना


 वह स्वयं को बहुत वलनरेवल महसूस करती है
नहीं  आप कहिए न


 मैं सुन रही हूँ
वह सहज दिखने की कोशिश में और असहज हो आती है
 कौशल देखता है  मगर नहीं देखता
 इतनी सहूलियत तो देनी पड़ती है  अगर समय असमय लेनी हो तो
क्या कहे


 कौशल अपनी हथेलियों की तरफ देखता रहता है   होता बस वही है जो होना होता है


 हमारे आपके चाहने से कुछ नहीं होता
 वर्ना


 वह एक पल के लिए रुकता है और फिर धीरे धीरे कहता है  जैसे सोच रहा हो   कहीं कुछ कमी नहीं थी
 हम दोनों एक दूसरे से प्यार करते थे  टूटकर


 साथ चलते हुए न जाने कब एक दूसरे के विपरीत दिशा में चलने लगे


 आपस में टकराने लगे  एक दूसरे के रास्ते में आने लगे


 न मैं गलत था न वह


 हमारी नियत भी ठीक थी


 फिर


 नहीं समझ पाया


 आज भी नहीं समझ पाया


 क्यों सब कुछ इस तरह से खत्म हो गया
अपनी बात के अंत तक आते आते उसकी आवाज में गहरी खोह सी पैदा हो गई थी
 अपर्णा के भीतर कुछ हल्के से दरका था  काँच की तरह पारदर्शी कुछ
 एक अनाम विषाद में वह अनायास हो आई थी
 क्यों कौशल की तकलीफ में इन दिनों वह हो आती है
 पराए पीर के लिए उसके अंदर जगह कहाँ


 अपना ही कुछ कम है क्या
 वह सोचती है  मगर कुछ कर नहीं पाती
 कौशल की यातना में असहाय पड़ी रहती है  गीली गीली  कई पर्तों तक
इनसान नहीं  अक्सर इनसान की परिस्थितियाँ गलत होती हैं


 उसकी अपेक्षाएँ भी


 और कभी कभी हम खुद को भी समझ नहीं पाते


 किसी समय विशेष में जब हम अजीब ढंग से रिएक्ट करते हैं तो स्वयं ही आश्चर्य में पड़ जाते हैं
 लाइफ इज फुल ऑफ सरप्राइजेज
कहते हुए उसने मुस्कराने का प्रयत्न किया था  मगर कौशल के चेहरे पर थोड़ी देर पहले छाई मुस्कराहट न जाने कहाँ खो गई थी
 वह एकटक आसमान की ओर देख रहा था   शायद उसके भी पार


 वह यकायक बहुत अकेली हो आई थी
 कौशल उसके पास था  साथ नहीं
दुख इस बात का है कि इस सबके चपेट में वह छोटी सी जान आ गई


 मेरी दीया
 जिस उम्र में बच्चों को सबसे ज्यादा भावनात्मक सुरक्षा की जरूरत होती है  उसी उम्र में हमने उससे उसका सब कुछ छीन लिया


 किया हमने  चुका वह रही है


 यह बात मुझे रातों को सोने नहीं देती
 कहते हुए कौशल ने अपना चेहरा दूसरी तरफ मोड़ लिया था
 अपर्णा उसके भींचे हुए जबड़े की तरफ देखती हुई चुपचाप बैठी रह गई थी
 इस समय कोई शब्द उसे ढाँढ़स नहीं दे पाएगा  वह जानती है
दीया की चुप्पी  आँखों का गहरा मौन  उदास चेहरा मुझसे सवाल करते रहते हैं
 एकदम से बड़ी हो गई हो जैसे
 हमने उससे उसका बचपन  मासूमियत  सपने   सब चुरा लिए


 एक बाप होकर मैं ऐसा कैसे कर सका


 खुद ही सोच नहीं पाता


 कौशल रेत पर औंधा लेट गया था   हमारा अहम  हमारा सम्मान   यही ज्यादा महत्वपूर्ण हो गया हमारे लिए


 इस सब के बीच वह नन्हीं सी जान दाँव पर लगी है  इसका ख्याल नहीं आया हमें


 कैसे इस तरह से संवेदनहीन  स्वार्थी हो जाते हैं हमलोग
इसके बाद कौशल देर तक चुपचाप पड़ा रह गया था
 उसकी गहरी  लंबी साँसों को सुनते हुए अपर्णा जानती थी  कौशल किन तकलीफों से गुजर रहा होगा
 अपने हाथों से अपनों की जिंदगी बर्बाद कर देने का अहसास  उसकी ग्लानि


 इन सबसे जूझना आसान नहीं होता होगा
 उसका जी चाहा था  बढ़कर कौशल को अपनी गोद में समेट ले
 कितना अकेला  कितना खोया हुआ लग रहा था वह
 थोड़ी देर असमंजस की स्थिति में रहकर उसने जरा सा आगे झुककर उसकी पीठ पर हाथ रखा था
 पीठ पर हाथ का स्पर्श महसूसते ही कौशल का पूरा शरीर काँप उठा था
 उसके हाथ को अपनी मुट्ठी में सख्ती से बाँधकर उसके बाद वह रोता रहा था   निःशब्द
अपर्णा ने उसे रोका नहीं था
 रो ले


 मन का संताप  विवेक का दंश कुछ शांत हो  गल  बह जाय


 अंदर सीझते सीझते अंततः एक दिन संवेदनाएँ जलकर कोयला  राख बन जाती है या फिर बँधकर पत्थर


 आँसू के साथ मन का बोझ भी बह जाता है  हल्का करता है भार
सॉरी


 कुछ देर के बाद कुछ संयत होकर कौशल ने कहा था
 अब उसके चेहरे पर शर्म के भाव थे
आप सोचेंगी कैसा मर्द है  बच्चों की तरह रोता है
इसमें सॉरी कहने की क्या जरूरत है


 हम इनसान हैं  ईंट पत्थर नहीं
 दुख होगा तो आँसू भी आँखों में आएँगे ही
 मुझे समझ में नहीं आता  इसमें मर्द औरत होने की बात क्यों उठाई जाती है
 मेरी माँ क्या कहती थी पता है कौशल बाबू  इनसान को रोना और गाना कभी नहीं भूलना चाहिए
 उसकी बातें सुनकर कौशल के चेहरे की कठिन रेखाएँ सहज हो आई थीं
 उसने धीरे से कहा था   थैंक्स
अपर्णा मुस्करा दी थी   किसलिए
फॅार बीइंग यू
कांट हेल्प बीइंग माय शेल्फ


 कहते हुए अब वह खुलकर हँस पड़ी थी
 साथ में कौशल भी
 अनायास माहौल हल्का हो आया था
 ठीक जैसे एक अच्छी बारिश के बाद धूप निकल आती है  धूली धूली  निखरी


 उस समय कौशल का चेहरा कितना उजला लग रहा था  शाम की ललछौंह धूप में चमकते हुए
ऐसे ही कितने दिन  बेतरतीब  बिखरे बिखरे


 कभी पूरी शाम नदी किनारे टहलते हुए तो कभी जंगलों में दूर दूर तक भटकते हुए
 गहरी होती शाम या गिरती हुई रात में साथ साथ चलना


 जाने कहाँ कहाँ


 कई बार चाँद नहीं होता
 गहरे स्लेटी अंधकार में झाड़ियों में जुगनुओं की अनवरत झिलमिल और झींगुरों की तेज आवाज


 इसी में घुला कहीं पास बहते पहाड़ी नाले का कलकल और दूर से आती हुई सियारों की हूक


 कभी वह डर जाती
 कौशल का हाथ कसकर पकड़ लेती
 अँधेरे में दोनों की साँसें तेज होकर सुनाई पड़तीं
 गर्म  भाप उड़ाती हवा में कौशल की देह से उठती पसीने की गंध मिली रहती
 साथ में अपर्णा के शरीर से आती हल्की  मीठी पर्फ्युम की सुगंध
कौशल जैसे आँख मूँदें इन जंगली पगडंडियों में चल सकता था
 कहता था  मेरी आँखों में पट्टी बाँध दीजिए और देखिए  मैं ठीक रास्ता पहचानकर चल सकूँगा
 कभी झुककर जमीन पर जानवरों के पैरों के निशान देखता और रास्ता बदलकर चलने लगता   अभी इस तरफ से जाना ठीक नहीं होगा  थोड़ी देर पहले इधर से बाघिन गुजरी है  नदी की तरफ


 साथ में उसके बच्चे हैं  अभी बहुत छोटे
 ऐसे में बाघिन के सामने न पड़ना ही श्रेयस्कर है  बच्चों की सुरक्षा के लिए अतिरिक्त आक्रामक हो जाती है
सुनकर वह सहम उठती
 हवा में न जाने कैसी गंध होती  बहुत उग्र


 दूर सियार कोरस में लगातार बोलते रहते  उधर पेड़ों की डालियों पर बंदर बेचैन होकर ऊधम मचाते
 कौशल के पास सुनाने के लिए इस जंगल की न जाने कितनी कहानियाँ थी   वह किसी बच्चे की सी उत्सुकता से सुनती रहती
कौशल ने बताया था  एक बार उसके कैंप के अंदर रात को एक भालू घुस आया था
   फिर



 सुनकर उसकी आँखें विस्मय से फैल गई थी
फिर क्या


 मैं नेवाड़ के बिस्तर पर सोया था
 वह भालू बिस्तर के नीचे घुसा लगातार खाट की पट्टियों को उधेड़े जा रहा था
 जब उसके नाखून मेरी पीठ पर चुभने लगे तब जाकर मेरी नींद खुली और मैंने शोर मचाया
फिर भालू ने क्या किया
 अपर्णा की आँखों की पुतलियाँ डर से और भी फैल गई थीं
क्या करता


 वह बिचारा तो खुद ही इतना डरा हुआ था


 बाहर निकलने के लिए पूरे कैंप में इधर से उधर दौड़ता फिर रहा था
 कभी मैं उससे टकराता  कभी वह मुझ पर गिर पड़ता
 आखिर कैंप का पर्दा उठाकर मै किसी तरह बाहर निकला तो वह भी मेरे पीछे पीछे निकलकर जंगल में भाग खड़ा हुआ
 सुनकर अपर्णा स्तंभित होकर रह गई थी
 उसे समझ नहीं आ रहा था कि वह हँसे कि रोए
 उसके चेहरे के भाव देख कौशल कौतुक से हँसता रहा था   अरे  आप तो सुनकर ही इतना डर गईं
और नहीं तो क्या


 आप को हँसी आ रही है
भई
 हम जंगली लोग हैं  जंगली जानवरों से कैसे डर सकते हैं
 ये बाघ भालू तो हमारे भाई बंधु  पडोसी हैं


 रोज का मिलना मिलाना  घर में आना जाना है
बहुत हुआ


 इतना हाँकने की जरूरत नहीं


 अपर्णा ने मुँह बनाया था   अभी जो एक बाघ आ गया तो


 क्या करेंगे
मैं क्या करूँगा  जो करेगा बाघ ही करेगा


 कहते हुए कौशल एक बार फिर ठहाका लगाकर हँस पड़ा था
 अपर्णा भी खुद को रोक नहीं पाई थी  हँस पड़ी थी   वेरी फनी
यस मैम  इनडिड वेरी फनी
कौशल देर तक हँसता रहा था
 अपर्णा उसके चेहरे पर से अपनी नजर हटा नहीं पाई थी
 मुग्ध होकर देखती रह गई थी
 कुछ देर के बाद यकायक गंभीर होकर कौशल ने उसे देखा था  उसी पहचानी सी दृष्टि से
 वह सकपका गई थी  समझ में नहीं आया था  क्या करे  बस ठगी सी उसे देखती ही रह गई थी  काँपी हुई पलकों से
 दोनों के बीच ठिठका हुआ एक पल न जाने कितनी दूर तक खींचा था  बहुत असहज और मौन


 एक चोरी और दो रँगे हुए चेहरे


 कहीं कुछ साझे का था  समान हिस्से का था  साथ साथ का था
कभी कभी बातें करते हुए कौशल उसका हाथ अपने हाथ में ले लेता  वह मना नहीं करती
 उसकी हथेली की ऊष्णता धीरे धीरे उसकी शिराओं में उतरती और वह एक अनाम इच्छा से भर उठती
 ऐसे क्षणों में उसे आश्चर्य होता था
 उसे लगा था  वह हर तरह से मर गई है
 मगर इनसान शायद मरने से पहले कभी नहीं मरता
 वह बार बार जीवन की ओर लौटना चाहता है  जीवन का उत्सव चाहता है
 कृष्ण की तरह ही है जीवन की यह जिजीविषा  राम के वनवास में भी उसी की तरह प्रेम का महारास चाहता है
 सूरजमुखी की तरह अंधकार से मुँह मोड़कर उजाले की ओर बढ़ना चाहता है


 और यह चाहना ही सहज  स्वाभाविक है शायद
 फिर ये मन किस वर्जित की ग्लानि में डूबकर खुशियों के इंगित अदेखा करता है
 कभी कभी हाँड़ मांस का इनसान होना ग्लानिकर क्यों हो जाता है
 मिट्टी के ढेले और मेह बारिश में गले भी नहीं



 यह उनकी प्रकृति ही नहीं  नियति भी तो है
किसी असतर्क से क्षण में वह अपनी देह की अबाध्य चाहना सुनती है और अनमन हो जाती है
 एक वर्जित सी इच्छा  जिसे दमित किया जा सकता है  मगर शेष नहीं  गाहे बगाहे उद्दंडता से अपना सर उठाती है
 उसने अब स्वयं से लड़ना छोड़ दिया है  हथियार गिरा दिए हैं
 तभी जीना कुछ कुछ सहज हो गया है  वर्ना एक अर्से तक अपने ही हाथों लहूलुहान होती रही थी
कभी कभी उसने कौशल को उसकी नजर बचाकर देखा था
 गहरे साँवले रंग और तीखे नाक नक्शेवाले कौशल का व्यक्तित्व काफी आकर्षक था
 वह हमेशा हल्के फीके रंगों की सूती शर्टस् तथा जींस पहना करता था
 कभी बहुत पास होने पर उसकी देह की हल्की गंध मिलती   पसीना  कोलोन और सिगरेट की मिली जुली गंध
 एक चिनगारी हल्के से जलकर बुझ जाती
 ऐसे में वह एकदम से उठ खड़ी होती और चलने के लिए तैयार हो जाती
 कौशल भी अपने स्वभाव के अनुसार बिना कुछ पूछे उसके साथ हो लेता
शाम के नीले  मटमैले अंधकार में दोनों निःशब्द चलते रहते
 ऊपर माधवी के फूलों की तरह तारे एक एककर खिल उठते  एक मोतिया आब से आकाश के श्यामल विस्तार को निखारते हुए
 सर के ऊपर उड़ते पक्षियों के पंखों की हल्की झटपट के साथ वर के अधखाए फल इधर उधर बिखर जाते
 एक उदास शाम रात के नीरव में धीरे धीरे डूबकर खो जाती
 कोई रात की पक्षी घने जंगलों के बीच से कहीं रह रहकर उदास स्वर में बोलती रहती  एक ही लय में
कौशल उसे बँगले के गेट तक पहुँचाकर अक्सर बाहर से ही लौट जाता था
 कभी कभी उसके आग्रह पर अंदर भी आ जाता था
 वे देर रात गए तक बरामदे में बैठकर बेगम अख्तर की गजलें सुना करते थे
 कभी शहर से लौटते हुए कौशल वाइन की बोतलें भी ले आया करता था  जिसे फ्रिज में ठंडा न कर पाने की विवशता में वे गर्म ही गुटकते रहते
 रात का निःशब्द कोलाहल तीव्न होते होते न जाने कब शिथिल पड़ जाता
 रात्रि की गहन नील पृष्ठभूमि में जंगल की आदिम दुनिया एक रहस्यमयी छवि की तरह स्तब्ध पड़ी रहती
एक रात जब कौशल उसके कॉटेज से निकल रहा था  अपर्णा ने बिना कुछ कहे उसकी हथेली पर चंपा का एक पीला फूल रख दिया था
 चंपा के ये फूल मानिनी ने उसे भेजे थे
 वह रोज मुल्की के हाथों उसके लिए रकम रकम के मौसमी फूल भिजवाती थी
 साथ में उसके किचन गार्डन में उगाई हुई सब्जियाँ भी
चंपा की तेज तुर्श गंध में रात की हल्की गर्म हवा नहाई हुई थी
 कौशल ने हल्की चाँदनी में उसे देखा था
 उसकी वे हर पल सिसकती हुई सी आँखें इस समय बुझकर दो गहरी काली  शांत झील में तब्दील हो चुकी थीं
 अब वहाँ सपनों के उजले राजहंस थे  इच्छाओं के नीले  ताजे कमल थे और था आकाश में चमकते हुए चाँद का टूटता जुड़ता प्रतिबिंब


 कैसा मायावी था सब कुछ  एकदम अशरीरी  देहातीत  यथार्थ से परे
कौशल ने उस फूल के साथ उसकी अंगुलियाँ भी अपनी मुट्ठी में बाँध ली थी
 अपर्णा ने प्रतिरोध नहीं किया था
 बस  सोती सी आँखों से तकती रही थी
 उनके बीच वह रात एक टुकड़ा चाँद और चंपा के उस फूल के साथ न जाने कितनी देर तक ठिठकी रह गई थी
 उन्होंने एक दूसरे से कुछ कहा नहीं था  सिर्फ सुनते रहे थे चुपचाप


 उस दिन बोलने के लिए उन्हें शब्दों की जरूरत नहीं पड़ी थी
 मन बोलने के लिए कब भाषा का मुखापेक्षी हुआ है  अपने अंदर के अर्थमय मौन को बहुत शिद्दत से महसूसते हुए पहली बार शायद उन्होंने इस तरह से सोचा था
 कुछ है जो उन्हें अजाने बदल रहा है
नाजुक उंगलियों सा वह फूल अपने सरहाने रखकर कौशल उस रात सोया था और सुबह तक खुशबू की एक तरल नदी में डूबता उतराता रहा था
 नींद में शायद अपर्णा थी  अपने मोरपंखी आँचल में ढेर सारे नक्षत्र समेटे  आँखों से बोलते हुए  एकदम चुप रहकर


 उस रोशनी  उस सुगंध  उस जादू को वह और किस नाम से पुकारता


 इसके बाद से लगभग हर रोज वह अपर्णा के कॉटेज से एक महकते हुए फूल का सौगात लेकर लौटा था
 धीरे धीरे वह इकट्ठा होकर उसके भीतर एक पूरा बगीचा बन गया था
उन कुछ दिनों के साथ ने उन्हें एक दूसरे के काफी नजदीक ला दिया था
 वे अधिकतर दुपहर के निर्जन एकांत में या साँझ के उतरते हुए अंधकार में साथ साथ घूमते या देर तक कही बैठे रहते
 खिड़की दरवाजे पर ग्रीष्म ऋतु की गर्म  तांबई संध्या निःस्तब्ध झरती रहती   रकम रकम के रंगों में  सुगना की क्षीण धारा में सुडौल चाँद का प्रतिबिंब बनता बिगड़ता  काँपता  कभी पनकौड़ी के साथ झप् से किसी ताल के नीले जल में डूब जाता


 चंपा की तेज सुगंध में हवा मदिर हो उटती


 ये सारे अक्स उनके अंदर धीरे धीरे इकट्ठे होते जाते
 एक अनाम संबंध मधु के छत्ते की तरह उनके अंदर चुपचाप आकार ले रहा था  उनके ही अनजाने
एक साँझ जब आकाश का रंग गहरा कासनी हो रहा था और नदी के ऊपर जंगली सुग्गे झुंड में उडते हुए कलरव कर रहे थे  कौशल ने अपर्णा की संध्या तारा सी उज्ज्वल आँखों में ढेर से अनकहे शब्द देखे थे  अपनी ही तासीर से लरजते हुए


 वे सुनने के लिए नहीं  जीने और अनुभव करने के लिए बने थे
 वह अनुभव अनाम गंध की तरह उसके अंदर गहरे तक उतरा था
 वह जैसे किनारे किनारे तक भर आया था
 किसी भी क्षण छलक पड़ने को आमादा
उसने धीरे से अपना हाथ उसके हाथ पर रख दिया था  अपर्णा ने कुछ कहा नहीं था  बस  एक पलक उसे देखा भर था  न जाने कैसी आँखों से
 कौशल को लगा था  अपर्णा की दो गर्म हथेलियों में उसका सारा अकेलापन किसी मेले की गुंजार भरी खूबसूरती बनकर सिमट आया है
 उस छोटे से क्षण में सुख की एक पूरी दुनिया थी  उसने उसे जिया था उस दिन आखिरी बूँद तक
अपनी उंगली के पोरों पर उसके हल्के से स्पर्श का स्वप्निल स्वाद लिए उस रात कौशल अपने कमरे में लौटा था   एक खुमार और अद्भुत मनःस्थिति के साथ
 अपर्णा उसके पीछे उसकी देहगंध में डूबी माधवी की छाँव में लेटी रही थी देर तक


 रात की साँवली सलाइयों पर एक नर्म कहानी धीरे धीरे बुनती रही थी आखिरी प्रहर तक
कुछ विशेष घटा नहीं था दोनों के बीच दैहिक स्तर पर  मगर मन किनारे किनारे तक पुर आया था  भर आषाढ़ की किसी आप्लावित नदी की तरह
 उसकी जलभरी आर्द्र  मेघिल आँखों को देखकर न जाने क्यों कौशल को उस दिन अनायास ख्याल आया था  मछली ही पानी में नहीं  अपितु पानी भी मछली में रहता है  अपने जीवन के लिए  कुछ इसी तरह


 अपनी सोच उसे किसी कविता की तरह लगी थी  खूबसूरत और पागल
उस क्षण का असीम सुख जैसे अपर्णा से भी गुजरकर जा नहीं पाया  रह गया अंदर   सारे दुखों का उत्स बनकर
 एक बहुत बड़े सुख की तुलना में जीवन की दूसरी बातें गौण होकर रह गईं
 बहुत बाद में जाकर समझ पाई थी वह  एक अकेला सुख किस तरह जीवन के तमाम सुख दुखों पर भारी पड़ जाता है
 जो गुजर न सका वह क्षण उसके जीवन का सबसे बड़ा संबल और अभाव बनकर रह गया
एक बार मानिनी ने कहा था  कभी तुम्हें लगता नहीं अपर्णा  मृत्यु का ही एक विस्तार है जीवन   किस्तों में मिलती मौत


 हर क्षण  प्रतिपल क्षरता हुआ  शेष होता हुआ  जैसे पीले पत्ते झरते हैं पतझर में


 नीरव और निरंतर


 एक मौन  पथराए संगीत में डूबा हुआ क्षरण


 जैसे कोई रुदाली बधाइयाँ गा रही हो या फिर सुहाग की रात कोई मर्सिया


 सिसक सिसककर
 शोक और आह्लाद का बेमेल गीत   टूटने का  खत्म होने का   हमेशा हमेशा के लिए


 कभी ध्यान से सुनो  बेसुध हो जाओगी



 जैसे रात रानी की सुगंध से गश आने लगता है


 मेरे साथ तो ऐसा ही होता है


 मृत्यु के नीले  विषाक्त नशे में डूबी जीती रहती हूँ   मॅरॅन रे तुमी मोर श्यामो सॅमान


 सुनकर वह सहम उठी थी
 मरण इच्छा के अजीब आब्सेशन से भरी हुई प्रतीत होती थी वह
वह एक ही क्षण में मानिनी से आकर्षित और विकर्षित महसूस करती थी  मगर एक दुर्निवार मोह उसे उससे दूर भी जाने नहीं देता था किसी तरह
 वह एक कदम बढ़ती थी तो दो कदम पीछे लौट आती थी उसकी तरफ
 उन आँखों का नीरव सम्मोहन ही कुछ ऐसा था  जंजीर बन जाता था हाथ पाँव की
इसी बीच उसका दूसरा उपन्यास लगभग पूरा हो आया था
 उसका फाइनल ड्राफ्ट अपने प्रकाशक को थमाकर वह अगले महीने अमेरिका जाना चाहती थी
 वहाँ युनीवर्सिटी में उसका कुछ जरूरी काम रह गया था
 अपर्णा के जीवन की कहानी ने उसे कहीं गहरे से छुआ था
 एक खूबसूरत  प्रांजल जीवन इस तरह से उदासी में घुलकर जाया हो जाएगा


 वह अक्सर सोचा करती  किस तरह से मानिनी के जीवन में कोई सकारात्मक बदलाव लाया जाय
 इस निविड़ वन में तो वह एक दिन घुटकर मर ही जाएगी
इस बीच मौसम भी यकायक बदला था
 बीच बीच में बूँदा बाँदी होने लगी थी
 मानसून शायद जल्दी ही आनेवाला था
उस शाम जब वह डॉ
 सान्याल के कॉटेज पर पहुँची थी  सावन के बादल आकाश में घिर आए थे
 हवा तेज और ठंडी थी
 सूखे  जर्द पत्तों की मोटी कालीन पूरे पोर्टिको में बिछी हुई थी
 बारिश कभी भी शुरू हो सकती थी
 डॉ
 सान्याल से मिलकर उसने उनका धन्यवाद किया था
 बढ़ते हुए जान पहचान के साथ इसी बीच वह उसे काका बाबू कहकर संबोधित करने लगी थी
 उन्होंने भी उससे बहुत गर्मजोशी से हाथ मिलाया था
 फिर कभी वहाँ आने पर उनसे मिलने का आग्रह किया था
चलोगी  धूप नहाई जमीन और सूरजमुखी के देश में
लौटते हुए वह हर कदम पर ठिठकी थी
 उसकी आँखें भी
 उसे मानिनी से मिलना था
 और फिर अचानक उसे वह दिखी थी   पीली और उदास  मुर्झाए हुए अमलतास की तरह
 साँझ की नीली उदासी में परछाई की तरह अवसन्न घुली हुई  फना होती हुई सी
पास जाने पर उसने बिना कुछ कहे उसका हाथ थाम लिया था और फिर उसे चंपा के नीचे झूले पर बैठा कर स्वयं भी उसके बगल में चुपचाप बैठ गई थी
 उन दोनों के बीच एक भरा भरा सा मौन देर तक पसरा रहा था
 शायद उन दोनों के पास ही बहुत कुछ था कहने सुनने के लिए  तभी वे इस तरह से खामोश हो गए थे  शब्दों की खोज में
 मानिनी की आँखें किसी घायल पक्षी की मौन छटपटाहट से भरी हुई थी जैसे   बेचैन मगर निर्वाक


 आखिर अपर्णा ने ही अपने बिखरे शब्द समेटे थे
तुम्हें ही ढूँढ़ रही थी तब से  कहाँ थी
कॉफी बना रही थी


 फिल्टर कॉफी  बाबा को पसंद है
हूँ


 अपर्णा ने हवा में उड़ती कॉफी की गंध को एक लंबी साँस के साथ सीने में भरा था   और और उसकी चंपा की कलियों सी नाजुक अंगुलियाँ अपनी मुट्ठी में समेटकर पूछा था
चलोगी मेरे साथ
उसने अपनी वाष्पित आँखें उठाई थीं
 वहाँ न पूछा गया प्रश्न था   कहाँ
वहीं   धूप नहाई जमीन और मुस्कराते हुए सूरजमुखी के देश में


 जहाँ तुम्हें बोलने के लिए किसी से भाषा उधार न लेनी पड़े और जहाँ तुम्हारे पंखों को सारा आकाश मिले
न जाने उसकी बातों में ऐसा क्या था कि मानिनी सुनते ही बाँध टूटी नदी की तरह बहने लगी थी
 उसकी उन मरू सी शुष्क आँखों में न जाने कितने समंदर छिपे थे  उनकी गहराई और विस्तार में वह भी डूबने लगी थी
 कॉफी की गंध घुली वह तेजी से गिरती शाम   गहरी कत्थई और गर्म   उनके बीच अचानक भीगने लगी थी
 अब तक हल्की झींसी भी गिरने लगी थी
 हवा भीगी मिट्टी की सोंधी गंध से अनायास तर हो आई थी
 अपनी हथेलियों से उसके आँसू पोंछते हुए उसने अपना सवाल एक बार फिर उसके सामने दोहराया था
मानिनी  चलोगी न मेरे साथ
उसने न जाने किन नजरों से देखा था उसे
नहीं  मैं तुम्हारे साथ नहीं आ सकती अपर्णा
उसका जबाव सुनकर उसके अंदर जैसे एक पूरा आकाश ही टूटकर गिरा था
 उसे उससे इस बात की उम्मीद नहीं थी
 एक गहरे शून्य और डूब से यकायक भर उठी थी वह
 पता नहीं  अपने ही अनजाने उसने इस बीच क्या क्या सोच लिया था उसे लेकर
 बहुत दूर निकल आई थी वह
 जिसे उसने रास्ता समझा था वह दरअसल पानी की गीली लकीरें थीं जिन्हें अंततः मिट जाना ही होता है
 उसके लाख पूछने पर भी उसने अपने इनकार की कोई वजह नहीं बताई थी
 बस एक ही बात दोहराती रही थी कि एक दिन उसे सारी सच्चाई का पता चल ही जाएगा
 आज वह वहाँ से चली जाय
अपर्णा को जाते हुए देखकर वह रोती रही थी
 बार बार अपने ही हाथों से अपने पिंजरे का द्वार बंदकर लेना


 कितनी विवश है वह  कितनी भाग्यहीन
 धूप नहाई दुनिया का निमंत्रण उसकी आँखों में अंगारे भर देता है
 कुछ भी चाहने का दुःसाहस अब उसमें नहीं
 एक बार सपने देखने की सजा वह आज तक पा रही है   तिल तिलकर मरते हुए
 हर रोशनी  हर खुशी से रिक्त होकर एक विराट शून्य में बुझे हुए किसी तारे की तरह
 किसी की दो उदास आँखों की दृष्टि उसे आज भी समय असमय घेरकर निंतात अकेली कर देती है


 एक पुकार  मेम साहब


  उसे न जाने कितनी रातों से जगाए हुए है
 वह अब जीवन से कुछ चाहेगी तो किस साहस से
उसे श्याम से हुई अपनी आखिरी मुलाकात याद आती है


 चंपा के फूलते हुए पेड़ के नीचे
 उस दिन चाँद नहीं था
 आकाश का रंग रात के उतरने के ठीक पहले का सा था   इस्पाती नीला
 उसी रंग में घुल गया था गोपाल का साँवला रंग
 हल्के अंधकार में दो आँखें किसी तुलसी चौरे पर झिलमिलाते सांध्य प्रदीप जैसी उजली दिख रहीं थी
 हमेशा की तरह उनमें ढेर सारा कौतूहल और भय  ठीक जैसे किसी हिरण की आँखों में होता है
 उसके लिए साल के दोने में जामुन चुन लाया था
 सकुचाकर उसके हाथों में रखते हुए उसके होंठों के कोने में काँपती हुई वह सलज्ज हँसी  ठीक किसी खुशरंग तितली की तरह  आपके लिए मेम साहब
फिर मेम साहब


 मैंने कहा नहीं था  मुझे नाम से पुकारो


 उसने कपट गुस्से में अपनी आँखें फैलाई थी   तुम मेरी कोई बात नहीं सुनते श्याम
अरे नहीं मेम सा


ह


ब


 श्याम आदतन फिर से उसे मेम साहब कह गया था और फिर रगड देकर अपनी जुबान को रोकने की कोशिश की थी
 गहरे होते अंधकार में उसकी आवाज की लरज को महसूस करते हुए उसने बड़ी मुश्किल से अपनी हँसी रोकी थी   अबकी बार तुम्हें जरूर सजा मिलेगी


 तुमने अपना घर का काम भी नहीं किया


 ए बी सी डी तुम्हें अब तक आधी भी याद नहीं हो सकी
 मैं तुमसे बहुत गुस्सा हूँ श्याम
बिना कुछ कहे श्याम ने अपनी हथेली आगे बढ़ा दी थी  सजा के लिए
नहीं  आज छड़ी नहीं  तुम्हें कुछ और दंड मिलेगा
उ का
 पूछते हुए श्याम की आवाज में सचमुच का डर था
 अंधकार में फैली हुई दो निर्दोष आँखों में वन की अटूट निविड़ता और खोयापन


 उनकी तरफ देखते हुए उसका मन अनायास भर आया था
 ऐसी बलिष्ठ देह का युवा पुरुष और मन से इतना सरल  भोला


 धीरे से हाथ बढ़ाकर उसने उसे अपने करीब खींच लिया था   मुझे चूमो श्याम
श्याम उसके शरीर से लगा काँपता खड़ा रह गया था
 उसकी देह से उठती पसीने   मिट्टी की आदिम  वन्य गंध  मांसल उत्ताप उसे अधीर किए जा रही थी
 शिराओं में उष्ण होता रक्त सुनहरा पड़ने लगा था  गालों में उत्तेजना की ललछौंह कौंध थी
श्याम


 उसने अधीर होकर उसकी बाँह में अपने नाखून खुबा दिए थे
 एक चिहुँक के साथ श्याम उसके गाल की तरफ झुका था  मगर उसने अपने होंठ आगे कर दिए थे   यहाँ  होंठों पर
श्याम ने सिहरकर पीछे हटने की कोशिश की थी  मगर उसने उसे सख्ती से अपनी बाँहों में बाँध लिया था   श्याम
अपने होंठों पर एक फीके नमकीन स्वाद को महसूसते हुए वह हिलक हिलककर रोती रही थी
 उस दिन दोनों को ननकू ने एक साथ देख लिया था
 इसके बाद कई दिनों तक श्याम उससे मिलने नहीं आया था
 वह रोज नदी के किनारे बैठकर उसका रास्ता देखती और फिर निराश होकर घर लौट आती
 उसका मन रात दिन आशंकाओं से भरा रहता  न जाने श्याम क्यों नहीं आया  न जाने उसके साथ क्या हुआ होगा
और फिर मुल्की ही वह मनहूस खबर उसके पास ले आई थी   श्याम हवालात में बंद है
 उसकी माँ ने जो थाने में साफ सफाई का काम करती थी  कहला भेजा है  वह उसे एक बार देख आए
वह गई थी पुलिस स्टेशन  देर शाम को  जंगल का बीहड़ रास्ता तय करके  अकेली ही


 उसके अनुनय विनय का कोई असर थनेदार पर नहीं हुआ था
 बेशर्मी से हँसता रह था   आप भद्र घर की महिलाओं को यह सब शोभा नहीं देता मैडम


 जाइए  घर जाइए


 आपको हमारा हवलदार पहुँचा आएगा  रात हो रही है
लौटते हुए हवलदार को शायद उस पर दया आ गई थी
 किसी से न कहने की बात कहकर चुपके से उसे श्याम के लॉकअप में ले गया था
 उसने वहाँ श्याम को देखा था  मगर पहचान नहीं पाई थी


 अँधेरी कोठरी के कच्चे फर्श में वह तुड़ा मुड़ा पड़ा था   अपने ही खून  पिशाब और पाखाने में सना हुआ


 उसके चारों तरफ दुर्गंध के भभाके उड़ रहे थे  साथ में मच्छरों की अनवरत भनभनाहट  अह्यय गर्मी


 अस्पष्ट आवाज में शायद वह बार बार पानी


 पानी कह रहा था
वह वहाँ दो क्षण भी रुक नहीं पाई थी
 रोते हुए भाग आई थी
 नहीं  वह उसका श्याम नहीं हो सकता


 श्याम तो कितना सुंदर है  कितना बलिश्ठ


और वहाँ  वह जो पड़ा हुआ था


 गंदगी की ढेर में टूटा फूटा


 उसका चेहरा कहाँ था



 कूटा पिसा मांस का एक बदसूरत लोथड़ा   गहरा बैंजनी  खून के थक्कों में जमा हुआ


 ऊपर के दो हिस्सों में फटे हुए होंठ के बीच से झाँकते चार दाँत


 अँधेरे में चमकते हुए


 उसके रूप को और भी भयानक  और भी कदर्य कर रहे थे
 वह थाने के बाहर एक पुराने पीपल के नीचे बैठकर देर तक उल्टी करती रही थी
 लगा था  दोपहर का सब खाया पीया बाहर आ जाएगा
हवलदार को उसकी हालत देखकर दया आ रही थी   मेम साहब  औरतजात होकर आपको यहाँ नहीं आना चाहिए था
 यह सब तो यहाँ चलता ही रहता है
वह बिना कुछ कहे लड़खड़ाती हुई सी चलती रही थी
 उसका दिमाग शून्य हो चुका था
 वह बस इतना जानती थी कि उसे इस जगह से जितनी दूर हो सके चली जाना है


 उस गंदी  अँधेरी कोठरी से  उस भयानक  वीभत्स चेहरे से


 वहाँ जहाँ उसका प्यार है  चंपा की मादक सुगंध है  नीले आकाश में सोने की थाल सा भरा पुरा चाँद और श्याम की मधुर बाँसुरी है
उसे इस कुरूप संसार में नहीं रहना जहाँ इतनी पाशविकता है  इतनी घृणा है  इतनी हिंसा है


 उसे इन बातों से कोई मतलब नहीं
 सब झूठ है  दुःस्वप्न है


 वह जितनी जल्दी हो सके अपने श्याम के पास चली जाएगी  अभी चली जाएगी


 वह यकायक बेतहाशा दौड़ने लगी थी  दौड़कर जंगल के बीच खो गई थी
 हवलदार पीछे से पुकारता रह गया था   अरे रे मेम साहब
वह सारी रात वह जंगल में भटकती रही थी पागलों की तरह  श्याम को पुकारती हुई  उसे ढूँढ़ती हुई
 दूसरे दिन सुबह डॉ
 सान्याल अन्य लोगों के साथ आकर उसे जंगल से अचेतावस्था में उठाकर ले गए थे
 आसपास के लोगों से कहा था  उसकी बेटी को मिर्गी के दौरे पड़ते हैं
 तब से सचमुच मानिनी को मिर्गी के दौरे पड़ने लगे थे
 बीच बीच में गहरी उतरती शाम में वह अचानक काँपने लगती है और कुछ अस्पष्ट बड़बड़ाते हुए अचेत हो जाती है
उस दिन अपर्णा मानिनी के बँगले से बहुत निराश होकर लौटी थी
 मानिनी ने स्वयं को इस अरण्य में एक तरह से दफ्न कर लिया है
 वह खुद जीना नहीं चाहती  कोई किस तरह से उसकी मदद कर सकता था
एक दिन आदिवासियों के एक गाँव से देर शाम को लौटते हुए उसने कौशल को मानिनी के विषय में बताया था
 कौशल मुस्कराकर रह गया था   औरत


 प्यार की मारी  और क्या


 बाप कैसा भी हो  उसे इस तरह से अकेला छोड़ नहीं सकती
क्यों प्यार हम लोगों के लिए कारावास बन जाता है कौशल
 कभी सोचती हूँ तो स्वयं ही जबाव नहीं दे पाती
उसकी उदास आवाज में मेले में खोए किसी बच्चे की सी निसंगता थी
 एक छोटा सा पहाड़ी नाला पारकर वे दूसरे किनारे पर आए थे
 अपने पैर से एक लीच को अलग करते हुए कौशल ने अँधेरे में ही उसका चेहरा टटोला था
प्यार को कारावास या आलिंगन में बदल देना हमारे ही वश में होता है अपर्णा


 संबंध पाश में बदल जाए  इससे पहले ही उसे अपने से काटकर परे कर देना चाहिए
इतना सहज नहीं होता सब कुछ


 जिन्हें काटकर फेंक देने की बात आप कर रहे हैं  वे जंगलात नहीं  जिंदा रिश्ते हैं


 हथियार भले दूसरों पर चलाए  दर्द तो खुद को ही सहना पड़ता है
कहते हुए उसके स्वर में डूबता हुआ सा कोई अहसास था
 पुरते हुए किसी घाव के टाँके अनायास उधड़ गए थे शायद


 कौशल ने जबाव में कुछ भी नहीं कहा था  चुपचाप चलता रहा था
 दोनों के बीच का पसरा हुआ मौन झींगुर की तेज आवाज से टूटता बिखरता रहा था
 एक जंगल उनके आसपास से सिमटकर अनायास उनके भीतर तक उग आया था जैसे
 बहुत सघन और निविड़
देर तक चुप रहने बाद उसने संकोच के साथ पूछा था   आप आजकल कहाँ रहते हैं
 दिनों तक नहीं दिखते


 रेंजर साहब भी कह रहे थे


 उन्हें आपकी बहुत फिक्र रहती है
सिर्फ उन्हें
 चलते हुए कौशल ने मुड़कर उसकी तरफ देखा था
 सुनकर अँधेरे में वह रंग गई थी
 बिना कोई जवाब दिए चलती रही थी
 चुपचाप
बहुत काम है और समय बहुत कम


 कौशल ने न जाने कैसी अजनबी आवाज में कहा था
 सुनकर वह कहीं से सहम आई थी
समय कम है


 माने
माने


 माने तो मै भी नहीं जानता अपर्णा


 बस एक गट फीलिंग है


 परछाइयाँ गहरी हो रही हैं  घिर रही हैं  उनका घेरा तंग हो रहा है  आसपास कस रहा है


 कहीं एक टाइम बम रखा है  टीक् टीक्कर रहा है  किसी भी क्षण फट सकता है
उसकी बातें सुनकर अपर्णा सहम उठी थी   कौशल
नहीं  डरो नहीं


 कौशल ने रुककर उसका हाथ पकड़ लिया था   अपर्णा  अपने आसपास देखो  कितना अंधेर है


 किस दुनिया में जी रहे हैं हम


 एक तरफ ऐसी जगमगाहट  ऐश्वर्य का वल्गर प्रदर्शन  खुशहाली और दूसरी तरफ


 अपर्णा  कहीं दूर जाने की जरूरत नहीं  यहाँ   अपने आसपास देखो   आजादी के इतने वर्षों बाद भी आबादी का एक बड़ा हिस्सा जीवन की न्युनतम सुविधाओं से भी वंचित है  कीड़े मकौडों की तरह जी रहा है
अपनी कलाई पर उसकी कसती हुई अंगुलियों को महसूस करते हुए वह चलती रही थी
 यहाँ आने के बाद उसे भी यह बातें उद्वेलित करती रही थीं
 एक ही देश  समाज के लोगों के जीवन के बीच ऐसी असामानता


 कोई ऐश्वर्य की पराकाष्ठा में जी रहा है और कोई दो जून की रोटी के लिए भी मोहताज है
 उसने आदिवासियों की बस्तियों में देखा है  लोग किस अकल्पनीय अभाव में जी रहे हैं
 भूखे नंगे बच्चे


 अपुष्ट और बीमार  मरणासन्न वृद्ध  कंकालसार स्त्री पुरुष


 हर जगह वही पीले  भूखे चेहरे  अवसन्न आँखें और मौन प्रश्नों के अंबार
कौशल अब भी कह रहा था   अपर्णा  सोचो जरा  एक तरफ आजादी के इतने साल बाद भी देश के नागरिकों को पीने का स्वच्छ पानी तक उपलब्ध नहीं और दूसरी तरफ हमारे नेताओं  अफसरों की ऐयाशी


 इन नेताओं के रूप में हमने सफेद हाथी पाल लिए हैं
 यह लाख दो लाख मंत्री


 इनके रख रखाव  विदेश यात्राएँ  मनोरंजन  मोटी तनख्वाह


 इसी में तो हम इनकम टैक्स देनेवालों के आधे से अधिक पैसे खर्च हो जाते होंगे  नहीं
 आखिर यह किसके प्रतिनिधि हैं
 जिस देश की एक बड़ी संख्या गरीबी की रेखा के नीचे आज भी जीने के लिए अभिशप्त है  उनके प्रतिनिधियों को ऐसी शान ओ शौकत में जीने का हक कैसे मिल सकता है
 मंत्रियों के बँगलों की सजावट  रख रखाव में लाखों फूँक दिए जाते हैं
 उनकी पार्टियाँ  विदेशों के दौरे  वहाँ उपचार


 मुगल गार्डन के फूलों के पीछे करोड़ों उड़ाए जाते हैं  प्रधानमंत्री का हवाई जहाज विदेशों से फर्नीस्ड होकर आता है


 अपर्णा यहाँ स्वास्थ्य  शिक्षा  रक्षा जैसी आवश्यक चीजों के लिए हमेशा फंड का अभाव बना रहता है  लेकिन एशियाड  कामनवेल्थ  सेमिनारों पर पानी की तरह पैसा बहाया जाता है
अपर्णा ने आहिस्ता से कौशल की बाँह छूई थी   कौशल


 टेक इट इजी
टेक इट ईजी



 टेल मी  फॉर हाउ लांग टु टेक इट ईजी
 कौशल की आवाज उत्तेजना से थरथरा रही थी   कहोगी  क्यों सिर्फ कुछ नगर  महानगर जगमगा रहे है  क्यों सारे देश की पूँजी का निवेश गिने चुने महानगरों  शहरों में हो रहा है
 कोई शहर शंघाई बन रहा है तो कोई प्रदेश पिछड़ता ही चला जा रहा है


 कोई कौम तरक्की की राह पर है तो कोई संप्रदाय मिट जाने की कगार पर पहुँच रहा है


 यह प्रांतीयता  जातिवाद  सांप्रदायिकता इसी असमानता  अन्याय और शोषण का परिणाम है और इन सब की जड में है हमारी राजनीति   वोट की राजनीति  तुष्टिकरण की राजनीति  फूट की राजनीति
हमें भावुकता से नहीं  दिमाग से काम लेना चाहिए


 लड़ना है  मगर हमारा हथियार सही होना चाहिए
 हथियार बंदूक भी होता है और अंहिसा भी


 बड़ी शक्तियों के सामने भूखे नंगों के हथियार ऐसे होने चाहिए जिसे आसानी से कुचला न जा सके
 ऐसी विषम परिस्थितियों में लगता है  गांधी आज भी प्रासंगिक हैं  अहिंसा का कोई विकल्प नहीं हो सकता


 इतिहास के पन्ने पलटकर देख लो  यह कारगर है  इसलिए भी अनिवार्य है


 यह सेना  विशाल स्टेट पावर के आगे दो चार लाठी  बंदूकों की क्या औकात


 मटियामेट कर दिए जाएँगे
उसकी बात पर कौशल यकायक चुप हो गया था  देर तक बिना कुछ कहे चलता रहा था
 चाँदनी में भीगा जंगल गीला गीला चमक रहा था
 पेड़ों के नीचे गहरा अंधकार पसरा था
 कोई रात का पक्षी रुक रुककर निरंतर बोल रहा था
 चलती हवा में अजीब सरसराहट थी
 पूरा वन प्रांतर एक गहरे रहस्य में डूबा जैसे स्तब्ध पड़ा था
न जाने कितनी देर बाद कौशल ने कहा था   जानती हो अपर्णा  जिस दिन यह करोडों भूखे नंगे लोग एक साथ उठ खड़े होंगे  अन्याय का यह साम्राज्य ध्वस्त होकर रह जाएगा


 फ्रांस की खूनी क्रांति के विषय में सुना है न
 


 उसी की तरह यहाँ भी खून की नदियाँ बहेंगी  ऐश्वर्य के राजप्रसाद ढहकर जमीन पर गिरेंगे  अन्यायियों के सर गिलोटिन में कटकर रास्तों में लुढ़कते फिरेंगे
उसकी बात सुनकर अपर्णा सिहर उठी थी   कौशल
हाँ अपर्णा  यह छ्द्मवेशी राजे महाराजे  उनके मंत्री  उनके पाले हुए गुंडे  धर्म के ठेकेदार


 इनका अत्याचार अब चरम को पहुँच रहा है


 इतिहास गवाह है  अब इनका प्रतिरोध होगा  प्रतिकार होगा


 हर क्रिया की प्रतिक्रिया अनिवार्य है


 बेजान वस्तु पर भी प्रहार करो तो टंकार उठती है  यह तो जीते जागते मनुष्य हैं
 कब तक चुप रहेंगे
 कौशल की आवाज में अजीब खौल थी  गहरा उबाल
रणभेरी बज उठी है


 मुट्ठियाँ तन रही हैं  बाजू फड़क रहे हैं  झुके हुए सर  कंधे उठ रहे है  मेरुदंड सतर हो रहे हैं


 शिराओं में रक्त का प्रवाह अब उष्ण हो रहा है


 अन्यायी चेत जाए  अपनी सुखनिद्रा से जागे


 युद्ध अवश्यमभावी है
कौशल में जैसे कोई आसेव उतरा था
 वह अजीब आवाज में बोल रहा था
 नशे में चूर
 सुनकर अपर्णा सचमुच डर गई थी   तुम यह सब क्या कह रहे हो कौशल


 युद्ध
 रणभेरी
हाँ  युद्ध  एक आर पार की लड़ाई


 अगर इसी तरह अन्याय  शोषण और दमन का यह भीषण चक्र चलता रहा तो एक दिन ऐसा ही होगा  निश्चित जानो


 अपनी बात के अंत में आते आते कौशल गहरी उत्तेजना में हाँफ रहा था
उस रात बँगले के बरामदे में बैठी बैठी शायद वह ऊँघ गई थी
 न जाने कितनी देर बाद किसी की आहट पाकर यकायक उसकी आँख खुल गई थी
 सामने मुल्की खड़ी थी   बदहवाश सी
 इससे पहले की वह उससे कोई सवाल कर पाती  उसके हाथ में कागज का एक पसीजा हुआ टुकड़ा थमाकर बँगले की सीढ़ियाँ उतरकर वह रात के अंधकार में तेजी से खो गई थी
कुछ देर तक असमंजस की स्थिति में बैठे रहकर उसने हाथ की मुट्ठी में बंद उस कागज के टुकड़े को खोलकर पढ़ने का प्रयत्न किया था
 बहुत जल्दी में कुछ शब्द घसीटकर लिखे गए थे
 शायद पसीने से अधिकतर अक्षर धुँधला गए थे
अपर्णा दी  इसी निविड़ अरण्य में घुटकर मर जाना मेरी नियति है
 तुमसे पहले भी मुझे किसी ने धूप नहाई दुनिया में चलने का निमंत्रण दिया था
 मगर वह स्वयं यहाँ के गहन अंधकार में खोकर रह गया
 तुमने पापा की बंदूक देखी है और उनकी बातें भी सुनी है
 वह जिस जमीन में आज मिट्टी बनकर मिल गया है  उसी जगह पर खड़ा है चंपा का वह पेड़ जिसके फूल मैं तुम्हें भेंट दिया करती थी
 मैं मेरे पापा के अपाहिज जीवन की एकमात्र बैशाखी हूँ और वे मुझे किसी भी कीमत पर खोना नहीं चाहेंगे
 उनकी विवशता ने उन्हें बहुत स्वार्थी बना दिया है
 यह जंगल मेरे लिए एक जिंदा कब्र ही है जहाँ मुझे अपनी या पापा की अंतिम साँस तक रहना पड़ेगा


 जो कोई भी मुझे उनसे दूर ले जाने की कोशिश करेगा  उसका हश्र भी वही होगा जो बहुत पहले किसी का हुआ था
 तुम जितनी दूर हो सके यहाँ से चली जाना
 मैं इस जंगल में एक और चंपा का पेड़ नहीं रोपना चाहती
वह चिट्ठी पढ़ते हुए उसकी दृष्टि धुँधला गई थी
 मेरुदंड में बर्फ उतरने लगी थी
 बहुत मुश्किल से अपने अंदर उठती हुई कँपकँपाहट को रोका था उसने
 सामने पड़ी मेज पर मानिनी का दिया हुआ चंपा का फूल अभी तक पड़ा हुआ था जो उसने उसे कल उसके बँगले से आते हुए दिया था   पीला और मुर्झाया
यही फूल वह कौशल को दिया करती थी
 एक गहरी साँस लेकर उसने बाहर की तरफ देखा था
 गहरे घने जंगल में उतरी रात देर तक बरसकर अभी अभी फीके हुए बादल के पीछे से यकायक निकल आए चाँद से गोरी हो आई थी
 चेहरे से टकराती भीगी हवा में कहीं आसपास खिलते चंपा की मादक गंध थी
 उसे अपने नासापुटों में महसूसते हुए उसे अनायास ख्याल आया था  न जाने इस हत्यारे जंगल में इनसानी खून से सींचे हुए रक्त चंपा के और कितने ऐसे अभागे पेड़ होंगे
इसके बाद और कई दिन नामालूम से बीते थे
 अपने उपन्यास को फिनिशिंग टच देते हुए वह कहीं बाहर नहीं निकल पाई थी
 कौशल भी कोलकाता गया हुआ था किसी काम से  इसलिए उससे भी मुलाकात नहीं हो पाई थी
 उस दिन दोपहर को खाने के बाद बरामदे में आ बैठी थी
 उपन्यास के आखिरी दृश्य में कुछ संशोधन करने थे
थोड़ी देर बाद डाकिया उस दिन का डाक दे गया था   कुछ पत्रिकाएँ  चिट्ठियाँ
अभी वह उन्हें देख ही रही थी कि बँगले के अहाते में धूल उड़ाती हुई एक पुलिस की जीप आकर रुकी थी
 जीप के रुकते ही दो सिपाही कूदकर नीचे उतरे थे और फिर भागते हुए बँगले के पीछे की तरफ सर्वेट क्वाटर की तरफ चले गए थे
 घटना की आकस्मिकता से वह यकायक घबरा उठी थी
 पुलिस यहाँ क्यों आई थी
एक इंस्पेक्टर को अपनी ओर बढ़ते देख वह अपनी कुर्सी से कपड़े सँभालते हुए उठ खड़ी हुई थी
नमस्ते मैडम
 अशिष्ट ढंग से कहते हुए वह इंस्पेक्टर उसके सामने खड़ा हो गया था   क्षमा कीजिएगा  इस तरह से आना पड़ा


 अच्छा  ये गोपाल कहाँ है
जी


 वह उनके प्रश्न का आशय समझ नहीं पाई थी
गोपाल


 नहीं जानती आप उसे
 सुना है  आपका तो काफी आना जाना होता है उनकी बस्तियों में
वह कोई जबाव देती इससे पहले ही दो सिपाही पुनिया और उसके पति को धकेलते हुए वहाँ ले आए थे
 पुनिया का बेटा उसकी पीठ से बँधा जोर जोर से रो रहा था
 पुनिया भी काफी घबराई हुई दिख रही थी
 उसकी आँखों में आँसू थे
 उसका पति अपना दोनों हाथ जोड़े थर थर काँप रहा था
क्यों रे  गोपाल को कहाँ छिपा रखा है
इंस्पेक्टर साहब ने पुनिया के पति को रूलर से कोंचा था   सच सच बताना  वर्ना तुम सब भीतर जाओगे
 महाजन को मारा है  नकदी भी लूटी है
हमको कुच्छो नहीं मालूम सरकार
पुनिया अब जोर जोर से रोने लगी थी
नक्सल का साथ दोगे तो


 अगर इधर आया तो थाना जरूर खबर करना
कहते हुए इंस्पेक्टर एक बार फिर उसकी तरफ मुडा था   मैडम  घूमने आई हैं इधर आप  रेंजर साहब कह रहे थे
 यहाँ के लफड़े से दूर ही रहिए


 वर्ना मुसीबत में पड़ जाएँगी
 लिखती हैं आप
कहते हुए उसने बिना पूछे उसकी पांडुलिपि उठा ली थी   जल जंगल  जमीन


 शुभचिंतक हैं आप आदिवासियों की


 अच्छा है  लिखिए


 अभी कल ही कुछ आपत्तिजनक दस्ताबेज जब्त किए है दास बाबू से   पत्रकार हैं  लिखते हैं   आप ही की तरह  अब जाएँगे अंदर कुछ वर्षों के लिए
भद्दे ढंग से हँसते हुए उसने पांडुलिपि फिर से मेज पर रख दी थी   कुछ रोमांस वोमांस पर लिखिए   गुलशन नंदा टाइप


 कॉलेज के दिनों में खूब पढ़ते थे हम भी   लरजते आँसू  झील के उस पार


 फिल्म भी बनी थी उन कहानियों पर
 आपने देखी होगी
 खासकर वो वाला गीत   एक बार मुझको पिला दे शराब देख फिर होता है क्या


 मुमताज
 एकदम मस्त


 हम तो हॉल में उठकर नाचने लगते थे


 जवानी के दिन थे


 हा हा हा


 अच्छा नमस्कार
उनके जाते ही उसने पुनिया से पूछा था   यह पुलिस गोपाल को क्यों ढूँढ़ रही थी
 गोपाल को उसने कल रात बँगले के अहाते में देखा था
 वह पुनिया की बहन का पति था
 उनकी नई नई शादी हुई थी
 एक दिन पति पत्नी शादी के बाद उसके पाँव छूने आए थे
 गोपाल एक बेहद हँसमुख  सजीले स्वभाव का लड़का था
 हमेशा हँसता रहता था
 कितने खुश लगते थे दोनों पति पत्नी एक साथ
 कहाँ रहते हो पूछने पर दूर की पहाड़ियाँ दिखा दी थी   वहाँ माईजी
वहाँ


 वहाँ कहाँ रे
 वहाँ तो बस जंगल है
जंगल ही तो हमरा घर है माईजी
पुनिया ने ही बाद में बताया था  गाँव के महाजन ने उनकी जमीन हथिया ली है
 बाप दादा के लिए उधार का ब्याज वर्षों से चुकाते रहे  मगर कर्ज खत्म न हुआ और अब न जाने कैसे कैसे कागज दिखाकर उसकी बीघाभर जमीन भी हथिया ली
 जवान खून था उसका  रोक नहीं पाया खुद को  पीट डाला महाजन को
 अब पुलिस पीछे पड़ी है
 जो भी सरपंच  महाजन या जमीदार के विरुद्ध आवाज उठाता है  उसे नक्सल कहकर अंदर करवा देते हैं या उसका एनकाउंटर करवा देते हैं
कौशल सुनकर अनमन हो गया था   सामाजिक न्याय के अभाव में प्रतिरोध की चेतना कुंद होकर रह गई है लोगों की


 कोई सर उठाता है तो कुचल दिया जाता है
 यह एक चौतरफा लड़ाई है


 और मंजिल दूर
 मगर इसी से तो हारकर बैठ नहीं सकते
क्या कर सकेंगे
 उसने झिझकते हुए पूछा था
उसके अंदर एक अनाम डर घोंसला डाल चुका था  शायद इसमें कौशल के लिए उसकी चिंता छिपी थी
 न जाने कहाँ कहाँ फिरता है  किन लोगों के बीच उठता बैठता है
 वह सही है  वह जानती है  मगर समय सही नहीं
 धूप की जड़ों में फैलती हुई काली  कदर्य परछाइयों को उसने महसूस लिया है
 पथराए हुए मौन के ठीक पीछे कोई बवंडर दम साधे पड़ा है
 एक छोटी सी चिनगारी और बस  सब कुछ राख हो जायगा


 बारूद की ढेर है यह रूँदी हुई जमीन  अपने भीतर आग के बीज अँखुआए पड़ी है   सदियों से स्तब्ध  निर्वाक


 मगर रगो रेश से खौलती हुई


 कितनी आर्तनाद यहाँ की जमीन पर समय के साथ जमकर ठोस हुई है  अनगढ़ पठारों में तब्दील हुई है


 सेमल की गंध से बोझिल हवा में घुली हल्की चिरांध को उसने सूँघ लिया है  तभी कहीं से अस्थिर है
कौशल ने उसके सवाल का कोई जबाव नहीं दिया था  बस चुपचाप चलता रहा था
 इस समय चाँद ठीक उसके पीछे था   खूब बड़ा और उजला


 उसकी पीठ पर चमकता हुआ  किसी मुहर की तरह
 आगे उसकी परछाई थी   दूर तक तैरती हुई


 कुछ देर चलने के बाद कौशल अनायास उसकी ओर मुड़ा था   यदि कभी पुनिया की बहन तुम्हारे पास आए  उसे अपने पास छिपाकर रखना  माँ बननेवाली है वह
क्यों  वह क्यों आने लगी मेरे पास



 वह कहीं से लरज उठी थी   क्या हो रहा है यहाँ
 कौशल ने फिर उसके सवाल का कोई जबाव नहीं दिया था   बस  इतना जरूर करना
जंगल के माथे पर बादल घिर आए थे  साँवली  धूसर गठरियों की तरह   नीचे की ओर अपने भार से उतरते हुए  जैसे जमीन पर बिछ जाएँगे
 ठंडी हवा में भीगी मिट्टी की गंध थी  कहीं दूर बारिश हो रही थी शायद
 उन्होंने चलते हुए अपने कदम तेज कर दिए थे
 काले  गंदले पानी से भरे हुए कोयला खदान के पास से गुजरते हुए उन्हें जानवर की देह की तेज दुर्गंध मिली थी
 कौशल उसके पास सरक आया था
हम यहाँ से जल्दी निकल चलें  सुना है  पड़ोस के जंगलों से कोई आदमखोर इस तरफ निकल आया है
 कल ही जंगल से लकड़ी चुनकर लौटती हुई एक औरत पर हमला किया है  सदर अस्पताल में पड़ी है
 लगता नहीं बचेगी
 आधा चेहरा चबा डाला है  पहचान में नहीं आती
सुनकर उसके शरीर पर काँटे उग आए थे
कौशल ने उसके डर को समझा था शायद  इसलिए जब तक वह अपने कमरे में पहुँचकर अंदर से दरवाजा बंद नहीं कर लिया था  वह गेट पर खड़ा रह गया था
उस रात उसने बैठकर पुराना अल्बम देखा था   काजोल की तस्वीरें   कितनी सारी   पहली बार अन्नप्रासन में खीर खाते हुए  घुटनों पर घिसटते हुए  डगमगाते कदमों से चलते हुए


 सब कुछ याद आता है उसे
 जैसे कल की घटी घटनाएँ हों
 इच्छा होती है  उसे तस्वीर से निकालकर अपनी गोद में ले ले
 जो इतना स्पष्ट  जीवंत है  वह कहीं नहीं


 उसे यकीन करने में आज भी तकलीफ होती है
 कई बार यथार्थ और कल्पना में फर्क करना कठिन हो जाता है
 सब कुछ है  मगर नहीं है


 काजोल की आवाज वह सुनती है  तुतली जबान में उसकी कविताएँ  उसका रोना  मचलना


 उसका स्पर्श भी जीवित है   उसकी बाँहों में  गोद में
 बालों की गंध  छोटे छोटे हाथों की कोमल छुअन


 वह हर पल जीती है उसे


 इसलिए हर पल मरती भी है
कितना त्रासद है यह सब कुछ उसके लिए   जिसमें उसकी खुशियाँ छिपी हैं  उसी में उसके दुख भी हैं   दुखों का उत्स


 जिन स्मृतियों में वह रहना चाहती है  कभी उन्हीं को भुलाने की कामना करती है
 उसका जीवन मृत्यु  दुख सुख  सब कुछ एक ही है  एक में है
 वह अपनी काजोल की स्मृति के बिना जी नहीं सकती और उससे परे हुए बिना भी जी नहीं सकती
 क्या करे वह


 कहीं कोई हल नहीं
 हारकर उसने सब कुछ वक्त के हाथों में छोड़ दिया है  जो होना है  वह समय ही तय करेगा
 कुदरत की अपनी मर्जी  नियम और समय होता है  उसी के अनुसार सब कुछ होना है  होता रहा है
न चाहते हुए भी अतीत बार बार उसके सामने आ खड़ा होता है  तकलीफ देता है
 जीवन का आधा जिस हिस्से में रख आई है  उसे भुलाया भी कैसे जा सकता है
 कभी हँसी का कोई टुकड़ा  एक चेहरा  गंध  छुअन


 यहाँ वहाँ से निकलकर रास्ता रोक लेती है  हाथ पकड़ लेती है
 वह छूटना चाहती है  मगर नहीं चाहती
 वही खड़ी रह जाती है देर तक
उसे याद आता है  एक पूरी रात रोने के बाद दूसरी सुबह वह जाने के लिए तैयार हो रही थी
 आशुतोष और तापसी सुबह सुबह शापिंग के लिए निकल गए थे
 तापसी को फर्नीचर देखना था  उसे उनके बैठक का भूरा लेदर सोफा पसंद नहीं  वह कपड़ों का बना सोफा चाहती है
 उनके जाने के बाद वह उस फ्लैट में अकेली रह गई थी
 सागरिका ने फोन किया था  वह रात को दूसरे शहर से लौटते हुए उसे अपने साथ ले जाएगी
 शायद दस बज जाए
ड्रॉइंग रूम में बैठी वह सोचती रही थी
 उस दिन वह हर तरह से मुक्त हो गई थी
 शायद उसे खुश होना चाहिए था
 अनचाहे रिश्ते का बोझ आज उतर ही गया था
 मगर अंदर एक स्तब्ध चुप्पी अडोल दीवार की तरह खड़ी है
 शोक और खुशी के बीच का अंतर खो गया है एकदम से
वह अपने से बाहर निकलने की कोशिश में काँच की लंबी खिड़की से बाहर देखती है
 वहाँ भी सब कुछ अंदर जैसा है   सफेद कागज पर अंकित चुप्पी की लंबी फेहरिस्त की तरह   एकदम शब्दहीन  निर्वाक
कल रात से बर्फबारी हो रह है
 रूई के गालों से झरते आकाश के नीचे सबकु सफेद हो गया है
 एक एक फुट ऊँची बर्फ की चादर बिछी हुई है चारों तरफ
 क्रिसमस के ऊँचे पेड़ बर्फ का लबादा ओढे ध्यान मग्न से एक कतार में चुपचाप खड़े हैं
 हर तरफ वही तटस्थ निःस्तब्धता और सील सा बँधा हुआ एकांत


 तेज हवा खिड़कियों पर दो हत्थड़ से मारते हुए गुजर रही हैं
 काँच रह रहकर झनझना रहे हैं
वह एक गहरी साँस लेती है
 एक बार फिर स्वयं को टटोलती है
 अब वह क्या करना चाहती है
 जिंदगी के नाम पर जो कुछ भी उसके पास बचा रह गया है  उसका कुछ तो बंदोबस्त करना है
 सामने वही निरुत्तर मौन है   अहिल्या की तरह पाषाण खड़ा हुआ
 उसे अनायास संदेह हुआ था   इस कुरुक्षेत्र के बाद उसके भीतर कुछ जीवित रह पाया है या नहीं   कुछ भी   हँसी या आँसू  जिसे जीवन का संकेत कहा जा सके
 वह साँस लेती है  चलती फिरती है  मगर अब शायद यह भी काफी नहीं
 जीवन शायद इससे आगे की कोई चीज है
 वह इस क्षण किसी हिसाब किताब में उलझना नहीं चाहती थी
 इन सब के लिए जिंदगी पड़ी है  खूब लंबी चौड़ी
सबसे पहले उसे यह तय करना है कि उसे खुद का करना क्या है
 यकायक वह स्वयं को जिंदगी के बीचोबीच खड़ी पाती है   जैसे किसी नो मैन्सलैंड में   एकदम डिफेंसलेस और वलनरेवल


 सारे सरहदों के पार


 देश विदेश के दायरे से परे



 बेघर शब्द की विडंवना को आपाद मस्तक झेलते हुए
पैतीस वर्ष की अवस्था है उसकी
 वह यानी श्रीमती अपर्णा लाहिड़ी


 आशुतोष लाहिड़ी की पत्नी  कल तक एक दस वर्ष की बच्ची की माँ   एक भरे पूरे घर की मिस्ट्रेस


 मगर आज नियति की एक ही ठोकर से हर रिश्ते से अचानक कटकर किसी भटके हुए नक्षत्र की तरह एकदम निसंग   अंतरिक्ष में यहाँ वहाँ डोलती हुई  भारहीन  दिशाहीन  पूरी तरह से निरुद्देश्य
अंदर किसी अनाम गहराई से एक घुमेर सी उठती है और पहाड़ी धुंध की तरह अक्समात छाती चली जाती है
 आसपास एक वृत्त सा रचता है
 आजकल वह अपनी हौलदिली को दोनों हाथों से समेटे खड़ी रहती है
 ये डूबता हुआ सा अहसास इन दिनों हमेशा बना रहता है
 अवसाद के लिए वह कब से इलाज में है
 गहरी  मटमैली अनुभूतियाँ अंदर पत्थर की तरह जमकर बँधने लगी है
 इसके नीचे उसका एक बहुत बड़ा हिस्सा चला गया है
 पानी में तैरते हुए बर्फ की चट्टान की तरह   सतह पर कम और मन की नीली  स्याह गहराइयों में ज्यादा डूबा हुआ
वह अपनी इन आर्द्र हथेलियों में क्या क्या सहेजे  पूरा जीवन ही बिखरा पड़ा है
 ठीक मेले के उठ जाने के बाद का सा बिखराव


 दूर दूर तक


वह एक सिरा सँभालती है तो दूसरा सिरा हाथ से छूटकर गुम जाता है
खिड़की से हटकर वह किचन में आ गई थी  कुछ करने  व्यस्त हो जाने की गरज से
 आजकल यह बहुत जरूरी हो गया है   हर समय काम करना  खुद को उलझाए रखना
 यह रात दिन का खुद से भागते रहना बहुत थका देनेवाला अनुभव था
 मगर करे भी तो क्या  अपने भीतर दो घड़ी ठहरा भी तो नहीं जाता
 वह परकोलेटर से उठते हुए भाप को अनमन देखती रही थी  अंदर हर क्षण घिर आते हुए आद्रता की बोझिल अनुभूति लिए
एकांत में हर आवाज शोर बन जाती है
 इसी शोर से वह आजकल हर समय घिरी रहती है
 सब कुछ   सब कोई उससे इतनी दूर चले गए हैं कि अब उनकी आहट तक नहीं आती   मन से तो बिल्कुल नहीं आती
 मगर उसकी असली त्रासदी शायद यह है कि जो लोग आहट से भी परे चले गए हैं  वह आज भी उन्हीं के इंतजार में अपनी दहलीज पर खड़ी रहती है
 उसे बस उन्हीं की प्रतीक्षा है   हर पल  हर घड़ी


 काश वह अपने इस इंतजार से कभी छूट पाती


 मगर शायद यह अपने आप से छुटने जैसा ही कठिन है
 इनसान सिर्फ हार मांस का ही बना हुआ कहाँ होता है
 उसके रचाव में यह संवेदनाएँ भी तो होती हैं   हर रेशे में गुँथी हुईं   हवा और गंध की तरह
वह चाय का कप लेकर ड्राइंग रूम में आती है
 पूरा कमरा अपनी हर चीज के साथ तटस्थ दिखता है   होटलों जैसी साफ सफाई और सायास गढ़ी गई सुंदरता


 कहीं घर जैसा आत्मीय बिखराव नहीं जहाँ दो पल निश्चिंत होकर पैर फैलाया जा सके
 विडंबना तो यह है कि यह सब उसी के हाथों रचा गढ़ा गया है  मगर उसमें मन के चाव की जगह अनुशासन और नियमों में रहने की बाध्यता ही ज्यादा हावी रही है
अपने ही अनजाने वह कब इस मशीनी व्यवस्था की हिस्सा हो गई उसे पता ही नहीं चला
 फिर यह मन ही क्यों पड़ा रह गया पीछे   उस देश में जहाँ रिश्तों की एक लंबी चौड़ी फेहरिस्त में आज उसका कोई नहीं
 क्यों इन ठंडे प्राणहीन मकानों में रह रहकर उस घर की याद हो आती है जिसकी छत और दीवारें रिश्तों की महक और उनके प्यार तकरार से बनी हुई थी
 उनके आँगन की एक टुकड़ा जाड़े की रेशमी धूप मेह बर्फ से ठिठुरते मटमैले मौसमों में बोरसी के सुखद ताप की तरह अब भी स्मृतियों में छा जाती है
 जिस जमीन में नाल गढता है  मन भी वही आजन्म गढ़ा रह जाता है शायद


 फिर इनसान की बाँहें किसी भी आसमान को क्यों न छू लें
एक मौसम होता है जब पक्षी अपने देश लौट जाना चाहता है  यह मौसम भी कुछ वैसा ही था
 एक मछली की तरह अपने क्षण क्षण निकट आती मौत की बेला में वह भी जैसे प्रतिकूल लहरों में कूद पड़ना चाहती है  बह जाना चाहती है नियति की निर्मम दारा में
 कहीं तो वह जमीन मिले जहाँ जीवन पहली बार अँखुआया था  फिर मृत्यु ही क्यों न वहाँ प्रतीक्षा में खड़ी मिले
मगर बीच में यह पंद्रह साल खड़े हैं   आसमान से भी ऊँची दीवार की तरह
 और विडंबना यह है कि यह दीवार उन्होंने ही खड़ी की है   एक एक ईंट जोड़कर


 इसे तोड़ना  ध्वस्त करना भी अब खुद को है और यही सबसे कठिन काम है
 पूरी देह मन को जो लताएँ घेरी हुई हैं  उन्हें काटकर फेंक देना इतना सहज नहीं
 यह रिश्ते हैं   उसके सायास बनाए हुए  उससे जन्मे और पले पुसे हुए
पंद्रह साल पहले वह गहने और सिंदूर से दपदपाती हुई इस देश में आई थी  साथ में थे ढेरों सपने और उन्हें पूरे करने के वे सातों बचन जो उसे अपने जीवन साथी से एक महीने पहले शादी के मंडप में मिले थे
 वही उसका संबल था जिसे सहेजे वह इस पराई जमीन पर अपना घर बाँधने आ गई थी   अपनी पूरी आस्था और यकीन के साथ
 तब उसे पता नहीं था  बहते हुए साहिल से ठिकाना माँगने का नतीजा बिखराव के सिवा और कुछ भी नहीं होता  हो नहीं सकता
शुरू शुरू के दिन सपने जैसे थे   खुली आँखों के जीते जागते सपने


 दिन के उजाले में आकार लेते हुए  रचते हुए  खूबसूरत खिलौने जैसे घर  साफ सुथरी चौड़ी चौड़ी सडकें  जगमगाती हुई दुकानें  बाग बगीचे


 परियों का  किस्से कहानियों का देश  ठीक जैसे बचपन में माँ से सुनती थी
वह एक बार फिर अपने बचपन की उमंग में उतर आई थी
 बड़े चाव से अपना डॉल हाउस सजाया था
 उसका पति आशुतोष इंजीनियर था   प्रतिष्ठित और संपन्न
 उसके डॉल हाउस के लिए उसने जो भी माँगा उसे दिया गया
 उसने खूब चाव से सजाया अपना डॉल हाउस
 प्यार की उंगली से हर कोने में इंद्रधनुष रचाया  अपना मन ही ओढ़ा दिया पूरे घर को
उसे नीला रंग पसंद था  उसका घर नीले सुख स्वप्न सा बनकर झिलमिलाने लगा
 मगर कागज गत्ते की दीवारों में वह घर की मजबूती कहाँ से लाती


 ये तो ठोस रिश्तों से ही बन पाते हैं
 सतह के चाक् चिक्य में भूली वह सजती सँवरती रही  पति के साथ पार्टियों में जाती रही
 हर वीक एंड में बंच  छुट्टियों में तफरीह


 जीवन एक कभी खत्म न होनेवाले जश्न की तरह बीत रही थी
इस चहल पहल और रौनक के बीच उसने उन अदृश्य दुश्मन हाथों को नहीं देखा जो निरंतर उसके घर में सेंध लगा रहे थे
 या देखकर भी अदेखा कर दिया
 शायद जागने के लिए जिस सपने के टूट जाने की शर्त लगी थी  वह उसे स्वीकार नहीं था
गोद में काजोल आई तो वह और भी निश्चिंत हो गई
 घर की सारी खिड़की दरवाजे खोलकर अपने सपनों की दुनिया में खो गई
 एक दबी सी आहट तो कभी कभी उसे भी आती रही थी  मगर उसने उसे सायास रोक दिया था
 अंदर का एक निःशब्द पलायन  जिसका उसे स्वयं पता नहीं था
 वह किसी भी अभाव को स्वीकारना नहीं चाहती थी  और इसी अस्वीकार में अपना सुरक्षा देखती थी शायद
 मगर आँख मूँदने से ही तो कबूतर बच नहीं जाता बिल्ली की झपट से



 वे थे और अंतःसलिला की तरह अंदर ही अंदर फैल भी रहे थे
 जिस दिन यह बात जाहिर हुई  तब तक उसका प्रायः पूरा ही घर इस डूब के हिस्से आ गया था
जड़ों में लगे दीमक इसकी सारी मजबूती चाट गए थे
 एक तरफ वह थी  दूसरी तरफ आशुतोष   हर क्षण दूर जाते हुए  बदलते हुए
 वह अंगुल अंगुल चौड़ाते हुए इस खाई को जितना भी पाटने का प्रयास करती  वह उतना ही अजनबी बन जाता
 कहाँ क्या कमी रह गई थी  वह समझ नहीं पा रही थी
 और एक दिन आशुतोष ने ही कहा था   कोई कमी नहीं है  तभी तो
मन का आखिरी बूँद तक भर जाना एक नए तरह के अभाव को जन्म देता है  तब वह कहाँ जानती थी
 पता होता तो वह अपने संबंध को इतना परफेक्ट नहीं बनने देती
 उसने जैसे हर तरह से भरकर अपने रिश्ते को खाली कर दिया था
अंततः आशुतोष ने भी यही इल्जाम दिया था उसे
 सजा हुआ घर  सजी हुई वह


 सब कुछ सजा हुआ
 ऐसे सजे हुए डॉल हाउस में एक गुड्डे की तरह जीना उसके लिए कठिन हो गया था  वह असली जिंदगी जीना चाहता था  रोमांच से भरी   ये आशुतोष के शब्द थे   नेजे की तरह उसमे उतरते हुए  लहूलुहान करते हुए


 वह रोई थी  मगर इसमें उसका क्या कसूर
 उससे तो यही सब उम्मीद की गई थी
 बार बार उससे कहा गया था  अपना देशीपन छोड़ो  यहाँ की दुनिया अलग है
 यहाँ के तौर तरीके सीखो  वरना कभी एक्सेपटेड नहीं हो पाओगी
उसके लंबे बाल कतरवा दिए गए  साड़ी छुडवा दी गई
 पार्टियों में जींस पहने  हाथ में वाइन का गिलास लिए वह स्वयं को ही पहचान नहीं पाती
 आशुतोष पीते पीते अपनी सिगरेट उसके होंठों से लगा देता  सबके सामने दबोचकर चूम लेता
 शुरू शुरू में वह लाल पड़ जाती थी
 एक समय के बाद समुद्र तट में नंगी अधनंगी विदेशी भीड़ के बीच बिकनी में सन क्रीम लगाकर धूप सेंकना उसके लिए कोई असहज बात नहीं रह गई थी
इतना तो बदल लिया था उसने स्वयं को आसुतोष के लिए  और क्या चाहता था वह उससे
 वह अपना चेहरा उतार देती
 अपना जिस्म बदल देती
 क्या करती  और क्या करती



 कई बार वह दीवारों से बातें करती  आसमान से पूछती  मगर एक सर्द सन्नाटे के सिवा हाथ कुछ भी न आता
आशुतोष बिना किसी प्रश्न का जबाव दिए और और दूर होता चला गया था
 देर रात तक घर न लौटना  सेमिनार  कान्फ्रेंस के नाम पर हफ्तों गायब रहना


 पहली बार उसके ऑफिस की बूढ़ी सेक्रेटरी ने उसे चेताया था   यू इनोसेंट गर्ल  अपने पति पर नजर रखो  ये गोरी चुड़ैलें रात दिन मर्दों पर घात लगाए बैठी रहती हैं
 सुनकर वह सन्न रह गई थी
 वह मद्रासी ईसाई औरत शायद दोनों की चमड़ी के साझे रंग के लिए उससे सहानुभूति कर गई थी
 इसके बाद ही उसे पता चला था  आशुतोष ने दूसरे शहर में बाकायदा अपार्टमेंट ले रखा है  जहाँ वह अपनी ब्राजिलियन प्रेमिका के साथ दिनों तक पड़ा रहता है
 सुनकर उसने पूरा घर सर पर उठा लिया था
 यहाँ तक कि आशुतोष का चेहरा तक नोंच लिया था
बात खुलने पर आशुतोष बिल्कुल ही लापरवाह हो गया था
 अब तिनके की ओट भी नहीं रह गई थी
 इंटरनेट पर देर रात तक चेटिंग  पोर्न साइट में जाना  फोन सेक्स


 सब कुछ उसके सामने खुला पड़ा था
 बेशर्मी की इस हद ने उसे अवाक करके रख दिया था
मैं कहाँ चला जा रहा हूँ  हर रात तुम्हारे पास ही तो लौट आता हूँ
 ये घर  बच्चा  सुख सुविधाएँ   क्यों खुश नहीं रह सकती तुम
उसकी बातों का जबाव न देकर वह अपने मायके चली गई थी
 मगर फिर छह महीने में लौट भी आई थी
 माँ के बाद मायके में कुछ नहीं बचा था  यह उसे समझा दिया गया था
 यहाँ से भी शुभचिंतकों के फोन आते थे   कोई अपना घर इस तरह नहीं छोड़ता
 लौट आओ  सब कुछ तुम्हारा है
मगर लौटकर भी कोई बात बनी नहीं थी
 इसके विपरीत आशुतोष का हौसला और भी बढ़ गया था
 उसने समझ लिया था  उसका और कहीं आसरा नहीं
 उसकी विवशता को उसने तुरत फुरत नकद भी कर लिया था
 झगड़ा  उपालंभ  मान मनुहार   कुछ भी काम नहीं आया था
 और आखिर एक दिन थककर उसने संधि कर ली थी
इस संधि के निर्मम शर्तों ने उसे धीरे धीरे अवसाद की स्याह गहराइयों में धकेल दिया था
 आशुतोष ने जो रास्ता चुन लिया था  उसमें शायद कोई यू टर्न नहीं था
 गेंद उसने उसके पाले में डाल दिया था   यू टेक इट अॅर लीव इट  द चॉयस इज योरस्


 वह क्या छोड़ती  बस जो मिला  ले लिया


 ये जीने की जुगाड़ थी  अस्तित्व का सवाल था  कोई विकल्प भी कहाँ था
 उसने अपनी बच्ची पर कानसेंट्रेट करना शुरू कर दिया
एक रोबोट की तरह वह चल फिर रही थी  अपनी जिम्मेदारियाँ निभा रही थी
 मगर जिंदगी से खुशी  सुकून  यकीन जैसी नियामतें एक एककर खोती चली गई थीं
 वह कुछ भी नहीं कर पाई थी
 अपने रिश्ते का असल ही उसका संबल था  अब जो वही नहीं था तो वह खुद चुकने से कैसे रह जाती
 हर तरह से टूटती हुई वह खत्म होने के कगार पर पहुँच रही थी
 हर दिन उसके अंदर से कुछ खोता जा रहा था
 हर पल एक डूब अंदर बनी रहती थी
 जैसे किसी तल टूटे जहाज का सफर   जितना सतह पर उससे ज्यादा नीचे की ओर
समझौतों पर टिका हुआ रिश्ता आखिर कितना सहारा देता  और कब तक


 मगर उसके सामने उसकी बच्ची का चेहरा था
 खुद को भुलाकर वह उसके लिए जीने की कोशिश करती रही थी
 वह नहीं चाहती थी  एक टूटे परिवार के घाव उसकी बच्ची को सहना पड़े
 वह खुद जिंदगी की बारिश में भीगती हुई उसके लिए छतरी बनी हुई थी
 उसे धूप  सर्दी गर्मी से बचाना उसका अकेला मकसद रह गया था
यहाँ सबके कदम के साथ कदम मिलाकर चलना सहज नहीं था उसके लिए
 एक पागल दौड़ में यहाँ सभी शामिल हैं  मगर जाना कहाँ है शायद किसी को नहीं मालूम


 बस पिछड़ जाने के डर से हमेशा त्रस्त हैं
 यहाँ के ट्रेंडी लाइफ में कुछ भी आउट डेटेड नहीं हो सकता
 अस्तित्व के खतरे ने सभी को हाँके में डाल रखा है  सभी भयभीत पशु की तरह दौड़ रहे हैं और दौड़ते हुए एक और जंगल में खोते जा रहे हैं
 यहाँ सब कुछ इतना सधा तना और योजनाबद्ध है कि एक पल के लिए भी असतर्क नहीं हुआ जा सकता
 स्नायु जैसे प्रत्यंचा सी चढ़ी रहती है हर समय
 सब कुछ ठीक ढंग से करने की सायास चेष्टा  व्यवहार में ओढ़ी हुई सभ्यता  जबरन याद दिलाए गए एटिकेटस्
प्रायवेसी की हद ये कि किसी का भला करते हुए भी दस बार सोचना पड़ता है कि हम किसी की प्रायवेसी या अधिकार के रास्ते में तो नहीं आ रहे हैं
 पता नहीं  यहाँ लोग अपनी भलाई किस बात में देखते हैं
 यहाँ आदमी जिस्म से जितना खुला है  मन से उतना ही बँधा हुआ है
 वह हर कदम पर लकीरें खींचकर अपने लिए दायरे रच रहा है
 एक दूसरे से कट रहा है
 अकेले होने और होते चले जाने की न जाने ये कैसी होड़ है  कैसी पागल जिद है
जाने वह कब यहाँ की इस मशीनी जिंदगी का हिस्सा हो गई है  आईने के सामने खड़ी होकर उसे ख्याल आता है
 आजकल वह स्वयं को शिनाख्त करने में ही जैसे असमर्थ हो गई थी
 ये अंदर का सफर होता है जो इनसान को थका देता है
 वह अपने ही अंदर के पत्थरों से टकराती रहती है  आहत होती रहती है
 अपनों के बीच बढ़ते जा रहे फासलों को तय कर सके  वे पाँव वह कहाँ से लाए
 ये काम जिन संवेदनाओं के बुते होते हैं  वे भी अब कहाँ रहे थे
 जो पुल उन्हें एक दूसरे तक पहुँचाता था  वह तो कब का टूट चुका था
 अब उसके दुख दूसरी तरफ नहीं पहुँचते  न दूसरी तरफ की खुशियाँ इधर कभी दस्तक ही देती है
 साझे का दुख दर्द बँटकर चाहे कम न हो  मगर सह जाते हैं
 अकेले की तो खुशियाँ भी बर्दाश्त नहीं होतीं
 मन पर लगाम लगाए वह किस दौड़ का हिस्सा बनती  कहाँ तक पहुँचती
वह जानती थी  एक दिन उसकी बच्ची भी औरों के बच्चों की तरह बड़ी हो जाएगी
 इतनी बड़ी कि अपने माँ बाप का कहा सुनना  मानना भी अपनी इनसल्ट समझ सके
 वह यहाँ सालों से है
 अपने परिचितों के घरों में देखती है  जो बच्चे कल तक इतने छोटे होते हैं कि वे टी
वी
 पर क्या देख रहे हैं  माँ बाप को ध्यान रखना पड़ता है  अचानक इतने बड़े हो जाते हैं कि हाई वे पर एक सौ अस्सी कि
मी
 की तेज रफ्तार से गाड़ी चलाकर अपनी जान दे सकते हैं  नाइट क्लब में नशा करके जिस तिस के साथ रात गुजार सकते हैं  और यह सब उनके अधिकार क्षेत्र में आता है
 बात बात पर उनका सीना निकालकर अपने बडों के सामने खड़ा हो जाना   इटस् माय लाइफ
यहाँ लोग अपनी जिंदगी खुद पाते हैं  खुद जीते हैं
 बीच में माँ बाप या और कोई नहीं होता
 हाँ  मदर्स डे या फादर्स डे में एक बड़े केक और फूल के साथ अपने माँ बाप को यह लोग थैंक्स कहना कभी नहीं भूलते
 आखिर यह औपचारिकता और शिष्टाचार का देश है   सभ्य लोगों का सभ्य देश


 वह हैरत के साथ देखती है   लोगों के एक ही घर में कई कई घर होते हैं और हर घर की अपनी अपनी जिंदगी होती है
गैर तो दूर की बात  अपने भी आवश्यकता के निहायत जरूरी क्षणों में इनमे बिना दस्तक दिए दाखिल नहीं हो सकते
 हर दरवाजे पर  डु नॉट डिस्टर्ब  की तख्ती लटकी रहती है
 उठती जवानी का अबाध्य  उद्दंड व्यवहार  अवज्ञा  नशा


 इन सब से लोगों को अकेले ही जुझना पड़ता है
 एकल परिवार की विडंबनाएँ


 जीवन के इन कठिन समय में संस्थाओं के अलावा शायद ही किसी अपने का साथ मिलता है
 किसी के पास अतिरिक्त समय नहीं  समय का अभाव हर जीवन में बना रहता है
अपने बच्चों की भलाई सोचते हुए अक्सर माँ बाप उनके रास्ते का काँटा बन जाते हैं
 वह आतंक के साथ देखती है  मिसेज मित्रा की पंद्रह वर्ष की बेटी अपनी माँ के मेडिसीन कैबिनेट से बर्थ कंट्रोल की गोलियाँ निकालकर बिंदास गटकती है और मिसेज मित्रा नजरें चुराती सामने खड़ी रह जाती हैं
 सोलह वर्ष का बेटा कार पार्किंग में घंटों अपनी गर्लफ्रेंड के साथ कार में बंद होकर पड़ा रहता है और वे देखकर न देखने का बहाना करते हुए अपना सम्मान बचाती फिरती हैं
कई बार पूरी पूरी रात वे बच्चों की चिंता में जागकर काट देती हैं  मगर बच्चे उन्हें एक फोन करने की भी जरूरत नहीं समझते
 पूछने पर वही जबाव मिलता है   नाउ वी आर बीग मॉम  स्टॉप बॅदरिंग


 पार्टी  हाली डे आदि का सिलसिला कभी थमता ही नहीं
 यहाँ आकर लोग यहाँ की सुख सुविधाएँ देखते हैं  तो यहाँ का चलन और संस्कृति को भी झेलना ही पड़ेगा
सबके अस्त  व्यस्त कमरे ठीक करते  खाना बनाते  लांड्री करते वह अक्सर सोचा करती थी कि वह अपनों के जीवन में क्या मायने रखती है
 वह अपनी भूमिका तय नहीं कर पाती थी   वह अपनी बच्ची की माँ है या एक आया
 एक पत्नी है  गृहिणी है या घर के काम करनेवाली एक अवैतनिक नौकरानी  जो कभी कभी जिस्म की भूख मिटाने के भी काम आ सकती है
 जीने के लिए इतनी सारी कठिन शर्तें


 कभी कभी उसने संजीदगी के साथ सोचा था  क्या मौत इससे बेहतर विकल्प नहीं
जिस दिन उसने सुना था  आशुतोष की एक स्ट्रीप डांसर कीप ने उसके बच्चे को जन्म दिया है  वह अदालत में तलाक की अर्जी दे आई थी
 सबने बहुत समझाया था  मगर उसके धैर्य की सीमा खत्म हो गई थी
 उसका सीना आकाश से ज्यादा तो नहीं फैल सकता था न
 धरती भी अंदर के दबाव से कभी फट पड़ती है  ढह जाती है  फिर वह तो हाँड़ मांस की एक इनसान ही थी
 अपने अंदर सील की कठोरता कहाँ से लाए
 दिल है और वह धड़केगा भी नहीं
तलाक की एक लंबी लड़ाई में भी वह अकेली ही रही
 किसी से भावनात्मक सहारा तक नहीं मिला
 सब अपनी अपनी दुनिया में गुम थे
 अपनों का साथ देने का  दुख दर्द बाँटने का जो संस्कार अपनी जमीन  अपने देश में मिलता है  यहाँ लोग उनसे महरूम रह गए थे
 दोष किसे देती
 आसमान पाने की फिराक में अपने पाँव की जमीन भी खो बैठी थी
 अब तो बस बहना और अंततः डूबना ही था
चार साल तक हाथ में फाइल लिए वह इधर उधर भटकती रही थी  वकीलों के हाथों शोषित होती रही थी
 घरों में आग लगाकर हाथ सेंकनेवाले लोग थे वे
 अच्छी संभावनाएँ दिखाकर गहरे पानी में ले जाकर हाथ छोड़ दिया था उसका
 कानून ने भी कोई खास सहारा नहीं दिया था
इन दिनों विदेशों में तलाक संबंधी कानून में बहुत सारे परिवर्तन आए थे
 अब स्त्रियों को पहली जैसी सहूलियतें और लाभ नहीं मिलता है
 एक तरह से उनके विरोध में ही कानून की कई धाराएँ खड़ी हो गई थीं
 बच्चे के वयस्क हो चुकने की स्थिति में उनका प्राप्य सीधे उन्हें ही दे दिया जाता है
 उसे बताया गया था तलाक हो जाने पर गुजारे लायक एक बँधी हुई रकम हर महीने पाँच साल तक उसे दिया जा सकता था
 उसके बाद यह रकम भी मिलनी बंद हो जानेवाली थी
 अदालत भविष्य के लिए अपनी योग्यता के अनुसार कोई काम ढूँढ़ने की सलाह तलाकशुदा औरतों को देती है
 वैसे आशुतोष के पेंशन से उसे कुछ मिलनेवाला था जरूर  मगर वह पैसठ वर्ष की अवस्था के बाद ही
इसी लड़ाई के बीच काजोल बीमार पड़ गई थी और वह सब कुछ भूलकर उसके साथ व्यस्त हो गई थी
 सारी दुनिया पड़ी रहे  पहले काजोल  सिर्फ काजोल
इन्ही दिनों उनके जीवन में तापसी का प्रवेश हुआ था
 दुख की घड़ियों में वह सतर्क रहना भूल गई थी  दुनियादारी भूल गई थी  शी कुड नॉट केयरलेस


 उसने एक बच्चे की तरह यकीन किया था  उसका तो यही हश्र होना था
सुबह शॉपिंग के लिए निकलते हुए तापसी ने उसे सामानों का एक अदद लिस्ट पकड़ा दिया था  जो वह अपने साथ ले जा सकती थी
 वह चाँदी का कटोरा जिससे उसने अपने बेटे को पहली बार अन्नप्रासन का खीर खिलाया था  अब महज एक सामान में तब्दील हो गया था
 उसके बेगम अख्तर की गजलों का सी
डी
 कलेक्शन भी अब पराया हो गया था  वह कश्मीरी कालीन भी जो उसने अपने हनीमून पर खरीदी थी
पैसा आशुतोष का था  और पैसा जिसका होता है  सामान भी उसीका होता है  उसका नहीं जो उससे प्यार करता या सँभालता है
 जो चीजें संवेदनाओं से जुडी थी  वे अब बेजान सामानों की फेहरिस्त में आ गई थीं
 कल तक ये चीजें उसकी छुअन से धड़क धड़क उठती थीं
 उसकी उंगलियों के पोरों पर उनका स्पर्श हर क्षण जीवित था
 बिना सोचे उसने काजोल के अन्न प्रासन का कटोरा उठा लिया था   इसकी कोई कीमत नहीं हो सकती थी
जहाँ अपने होते हैं  वही अपना देश होता है
 यही सोचकर एक दिन इस विदेश में आ बसी थी
 मगर अपना परिवार खोने के बाद तो यह विदेश भी छूट गया था
 बेघर हो जाना शायद सही अर्थों में इसी को कहते हैं
 मगर इसका भी अपना एक परवटेड किस्म का सुख होता है  उसने पहली बार जाना था
 कुछ भी खो जाने के भय से मुक्ति  निःशेष हो जाने की उपलब्धि


 अचानक उसने लेंडिंग में जाकर अपना ओवरकोट पहन कर कानों पर शॉल लपेट ली थी   जरा ताजी हवा में घूम आएगी
 झरते बर्फ में चलना उसे हमेशा अच्छा लगता है
दरवाजा खोलते ही ठंडी हवा का रेला उसे झकझोर गया था
 सारा दिन बैठे बैठे कट गया था
 अब शाम गहरी हो गई थी  रात से पहले का गहरा नीला अंधकार
आज तक वह सुख सुविधा की जिंदगी जीती रही थी  मगर एक कीड़े की तरह रेंगते हुए
 आज भले वह यथार्थ की कठोर जमीन पर खड़ी है   मगर अपने पैरों पर  अपनी रीढ़ के बल पर खड़ी है
 सामने निपट अँधेरे में डूबी सर्द रात है  मगर वह आगे बढ़ना चाहती है  रास्ता तलाशना चाहती है
 अब बस  यही बात महत्व का है  बाकी सब गौण है
उसने फ्रिज में एक शैंपेन की बोतल चिल करने के लिए रखी हुई है   आजादी  चाहे वह जिस कीमत पर भी मिली हो   उसका जश्न तो होना ही चाहिए
 धीरे धीरे टहलते हुए वह रूई के गालों से झरते वर्फ के साथ अपने चेहरे पर सर्द हवा की हल्की थपथपाहट को आँखें मूँदकर महसूस करती है
 उसे रात के और गहराने का इंतजार है  क्योंकि वह जानती है  सुबह ठीक उसके बाद ही आ सकेगी
 एक उमर तक दूर दूर तक भटकने के बाद आज उसे अपनी ओर लौटना अच्छा लग रहा है
 एक निरर्थक तलाश को छोड़कर अपना देश  अपना घर अब उसे स्वयं ही बनना है
न जाने रात का क्या समय हुआ था  जब उसके दरवाजे पर जोर से दस्तक हुई थी
 थोड़ी देर पहले ही उसकी आँख लगी थी
 खाने के बाद वह काफी देर तक पुनिया की बहन सकालो से बात करती रही थी
 सकालो देर शाम को उनके यहाँ आई थी  काफी अस्त व्यस्त अवस्था में
 परेशान लग रही थी
 बाद में उसी ने बताया था  गोपाल एक दिन पहले फरार हो गया है
 पुलिस उसे ढूँढ़ रही है
क्या वह सचमुच नक्सल बन गया है
 उसके सवाल पर सकालो उसे टुकुर टुकुर ताकती रही थी   अब ई हम का जाने दीदिया  बात तो सिरफ यही है कि गाँव के महाजन ने हमरी जमीन ले ली
 पूछताछ करने लगे तो मार पीट की
 इसको भी गुस्सा आ गया  उल्टा हाथ छोड़ बैठा
 फिर पुलिस आई  का जाने महाजन ने का समझाया बुझाया  अब पुलिस कहती है कि उ नक्सल बन गया है
कौशल के कहे अनुसार उसने उसे उस रात अपने कमरे में सुला लिया था
 फर्श पर एक तरफ चटाई बिछाकर वह सोई थी
दस्तक की आवाज से उसके साथ साथ सकालो भी उठ बैठी थी
 दरवाजा अभी तक लगातार खटखटाया जा रहा था
 उसने सकालो की तरफ देखा था
 वह गठरी बनी फर्श पर बैठी हुई थी
 उसका चेहरा सफेद पड़ गया था
 विस्फारित आँखों से वह उसे देख रही थी
उसे अलमारी की ओट में छिपने का इशारा करके उसने दरवाजा खोल दिया था
 सामने इंस्पेक्टर खड़ा था
आपने दरवाजा खोलने में बड़ी देर की मैडम
 सो रही होंगी
 एक बात बताइए  इधर सकालो आई थी
 दोनों औरत  मरद भागे हुए हैं  बहुत बड़ा कांड किए हैं इलाके में
नहीं  इधर तो नहीं आई
कहते हुए उसने यथासाध्य अपनी आवाज को संयत रखने की कोशिश की थी
 अंदर अनायास आतंक की सर्द लहरे घुमड़ने लगी थीं
 क्या हो जो वे उसके कमरे की तलाशी लेने लगे
अच्छा  नहीं आई
इंस्पेक्टर ने एक बार कमरे के अंदर सरसरी सी निगाह फिराई थी और फिर मुड़कर सीढ़ियाँ उतर गए थे   आखिर भागकर जाएँगे कहाँ
दरवाजा बंदकर वह अपने बिस्तर पर बैठ गई थी
 उसका दिल बुरी तरह धड़क रहा था
 सकालो भी आकर उसके सामने जमीन पर बैठ गई थी
 वह भी शायद बहुत डर गई थी
 दोनों एक दूसरे से कुछ कह नहीं पाए थे
 बस चुपचाप बैठे रह गए थे  बाहर की आहट लेते हुए
 बाहर कोई जोर जोर से बोल रहा था
 उनमें पुनिया की आवाज भी सम्मिलित थी
 वह रो रही थी शायद
बहुत देर बाद  जब बाहर सुनाई देता हुआ शोर धीरे धीर कम हुआ था  दोनों सो गए थे  न जाने कब
 अपने ही अनजाने
नींद में किसी पहर उसे अस्पष्ट सा लगा था कि जैसे उसने कहीं दूर गोली चलने की आवाज सुनी हो
 कुछ देर तक वह कान लगाकर सुनने की कोशिश करती रही थी  मगर फिर सब कुछ शांत हो गया था
सुबह उठकर उसने देखा था  सकालो का बिस्तर खाली पड़ा है
 जाने कब वह उठकर चली गई थी
 बाहर निकलकर उसने देखा था  महुए के पेड़ के नीचे बैठी पुनिया रो रही है
 गेट के पास कुछ लोग खड़े आपस में धीमी आवाज में बाते कर रहे थे
 उसे देखकर सब चुप हो गए थे
बाद में पुनिया ने ही बताया था  भोर रात को पुलिस ने गोपाल को सूखे नाले के पास गोली मार दी है
 उसकी लाश को सदर अस्पताल ले जाया गया है
 सुनकर सकालो भी वहाँ चली गई है
 पुनिया ने उसे बहुत मना किया था  मगर उसने उसकी एक नहीं सुनी थी
सुनकर वह देर तक चुप रह गई थी
 पुनिया की आँखों से बहते हुए आँसू ने उसे कहीं से बहुत छोटा  बहुत बौना कर दिया था
 कोई कद नहीं है उसका   उन जैसे लोगों का
कमरे में बंद होकर वह अपने उपन्यास के पन्ने निरुद्देश्य उलटती पलटती रही थी
 कागजों पर लिखे इन्कलाब और उनका झूठा गुमान


 मगर आज


 जब जिंदगी की कटु सच्चाइयाँ सामने नंगी होकर खड़ी हैं  दरवाजा बंद करके स्वयं को महफूज कर लेने के सिवाय कोई दूसरा विकल्प उसके पास नहीं है
 शब्द और शब्द


 खोखले और निरर्थक
 इनमें अर्थ कहाँ है  सामर्थ्य भी क्या है इनका
 इनके वास्तविक अर्थ को जीने का साहस तो इनके रचयिता के पास भी नहीं है
 शब्दों के कागजी हथियार और नारे
यकायक सब कुछ निरर्थक प्रतीत होने लगा था
 जी चाहा था  अपना लिखा सारा कुछ अपने ही हाथों से मिटा दे  फूँक डाले
उसे सकालो की याद आई थी  शादी के बाद सद्य प्रस्फुटित कुमुदिनी की तरह झिलमिला रही थी   उसी दुधिया आभा और लहक के साथ
 बसंत में खिले किसी अमलतास की तरह उसका वह रूप  लावण्य   युवा और कोरा


 चेहरे पर बैशाख की भोर की तरह निश्छल  ताजी हँसी


 कितनी प्रांजल  जीवंत
 बरसाती नाले की तरह उफनता हुआ यौवन उसका   उद्दाम और अबाध्य


 साक्षात जीवन थी वह   जीवन का शाश्वत उत्स


 बात बात पर हँसकर दुहरी होती हुई  जैसे अंतस में खुशी का कोई बाँध टूट गया हो
 आँखों की चावनी में प्रथम अनुराग का रंग था   ढेर सारा


 गोपाल की तरफ देखकर न जाने किस आंतरिक ऊष्मा में ओस की बूँद की तरह पिघली जा रही थी
 प्रेम का स्वप्निल स्वाद  उसका मोहमय बंधन


 कितना खूबसूरत रहा होगा सब कुछ उसके लिए
उसे उस दिन उस अपढ़  वन्य लड़की से ईर्ष्या हो आई थी
 कुछ नहीं था उसके पास  मगर प्यार था   पूरी छाती भरकर  किनारे तक छलकी पड़ रही थी
 अपने मरु हुए जीवन में उसने बहुत ढूँढ़ा था उस रात  कहीं एक फूल या मुस्कराहट नहीं था
 जो कुछ भी सुंदर था  कमनीय था  एकदम से निःशेष हो गया था जैसे
 कितनी गरीब हो गई थी वह उस दिन उस निर्धन के सामने
उस रात वह रोई थी  न जाने किस लिए
 एक अबूझ पीड़ा में मन डूब गया था बेतरह
 रूप है  गुण है  विद्या है उसके पास  मगर किसी का बूँद भर प्यार नहीं


 अपना इस तरह एकदम से बेघर होना  होते चले जाना उसे दंश देता रहा था
 सो नहीं पाई थी रात भर
 बिस्तर के दूसरे हिस्से का सूनापन दरअसल उसी के जीवन का शून्य है  इस सत्य को शिद्दत से महसूस कर पाई थी वह
पुलिस कह रही थी गोपाल खूनी है
 बछरा गाँव की हत्या और लूटपाट में उसी का हाथ था


 उसे सुनकर यकीन नहीं हो पाया था
 उस गहरे साँवले युवक की आँखों में कैसा उजलापन था
 हँसता था तो जैसे उसके अंदर की अच्छाइयाँ उसके चेहरे पर दूध की तरह रिस आती थी
 हाथ में जंगली बेर का दोना लेकर उससे मिलने आया था
 लड़कियों की तरह शर्मीली हँसी हँस रहा था


 वह किसी की हत्या करेगा
शाम को रेंजर साहब ने अपने ड्राइवर चाँद सिंह को भेजा था  उसे अपने यहाँ लिवा ले जाने के लिए
 उनके बेटे का जन्मदिन था
 वह चली गई थी  कुछ देर स्वयं से दूर होना जरूरी हो गया था
 कभी कभी अपना स्व ही एक कारावास में परिवर्तित हो जाता है
बँगले के लॉन में बैठने की व्यवस्था की गई थी
 चारों तरफ पानी का छिड़काव किया गया था
 ताजी छँटी मेहँदी की झाड़ियाँ महक रही थीं   गर्म  तीखी गंध
 दो चार दिन बारिश होकर रुक गई थी
 तापमान फिर चढ़ गया था
 वहाँ पहुँचकर उसे अच्छा लगा था
 दिन भर अपने कमरे में बंद होकर घुटती रही थी
कमलिका भाभी आज बहुत खूबसूरत दिख रही थी
 उन्होंने ताँत की गहरी बैंगनी साड़ी पहनी थी
 ढीले जूड़े में मोगरे की वेणी
 अपने बेटे को गोद में लेकर बाहर निकल आई थी  मुस्कराते हुए
बाबा  आज कितने दिन बाद आपके दर्शन हुए कहिए तो
 उस घुमंतू जीव के साथ आप भी उसी की तरह बनती जा रही हैं
उनका इशारा कौशल की तरफ था
 सुनकर वह मुस्कराती रही थी
 थोड़ी देर बाद रेंजर साहब भी अन्य परिचितों से निपटकर उसके पास आ खड़े हुए थे
कैसी हैं मिस अपर्णा
अच्छी हूँ
एक संक्षिप्त सा जबाव देकर वह फिर चुप रह गई थी
 आज वह किसी भी तरह सहज नहीं हो पा रही थी
 मन के अंदर बार बार गोपाल का हँसता हुआ चेहरा आ खड़ा होता था  फिर सकालो का   आँखों में लिसरा हुआ काजल  कातर  गीली दृष्टि


 किसी की एक पूरी दुनिया उजड़ गई और किसी को खबर तक न हुई
एक कोने में बैठकर वह आम की पन्नी पीती रही थी
 बीच में कमलिका भाभी आकर अपने एक विदेशी मेहमान का उससे परिचय करवा गई थी   मिस्टर हडसन  आदिवासियों के जीवन पर कोई किताब लिख रहे हैं
 इसी सिलसिले में पिछले एक साल से इस इलाके में रह रहे थे
 यहाँ की भाषा भी थोड़ी बहुत बोलने लगे थे
आदिवासियों की संस्कृति  उनका रहन सहन आदि पर मिस्टर हडसन देर तक विस्तार से बोलते रहे थे
 अपनी किताब को लेकर हर लेखक की तरह काफी उत्साहित लगते थे
 वह उनकी बात सुनकर  हाँ न  में सिर हिलाती रही थी
इस पूरे प्रसंग में एक छोटा सा अध्याय दोनों के अलक्ष्य छूट गया था   गोपाल और सकालो का प्रसंग
 ऐसा ही होता है अक्सर   कहते हुए वही हिस्सा छूट जाता है जो असली कहानी होता है


 लोग यहाँ की धरती से कितनी सारी रंग बिरंगी कथा कहानियाँ बटोर ले जाते हैं  वण्य लावण्य से आप्लावित संथाल लड़कियाँ  चाँदनी रातों में उनका सफेद वस्त्रों में कतार बद्ध नृत्य  मांदल की लयबद्ध धप धप  महुआ की मादक गंध से बोझिल हवा


 इन सब के बीच कहने सुनने से रह जाता है बस वह खालिस दुख जो यहाँ की मिट्टी में युगों से दबा पड़ा है
 किसी गूँगे की अव्यक्त पीड़ा की तरह


 मूक बहता है   निःशब्द रातों के निर्जन एकांत में  किसी की विवश आँखों से या शनैः शनैः बँधकर समय के साथ पत्थर बन जाता है हृदय के किसी निभूत कोने में
एक उर्वर धरती क्यों इस तरह धीरे धीरे बाँझ बनकर ऊसर  उलंग पड़ी रह गई  कोई शायद ही कभी जान सके


 जो धरा रह गया है अदेखे  अजाने   परित्यक्त  अवहेलित  वही इस मिट्टी का असल है  इसका एकमात्र संबल


 उसके अंदर एक तेज दर्द रह रहकर घुमड़ उठता है   इस अन्याय का कोई प्रतिकार नहीं
अद्भुत देश है आपका


 मिस्टर हडसन ने रोहू मछली के कलिया में अपना पूरा पंजा डुबोते हुए कहा था
 जाहिर है काँटा चुनकर मछली खाने में उन्हें खासी असुविधा हो रही थी
 उनके झक सफेद सफारी सूट में शोरबे के लाल  पीले धब्बे लगे हुए थे
 उनकी नाक लगातार झर रही थी  जिसे वे रह रहकर सी सी करते हुए रूमाल से पोंछ रह थे   योर फूड इज वेरी हॉट


 बट वेरी टेस्टी  स्पेशली दिज गोल्डन करीज


 आई रीयली लाइक देम अ लॉट


 लाल होकर उनकी नाक अब आलू बुखारे की तरह दिख रही थी
 विराट गोरे चेहरे में जैसे खून रिस आया था
तो जो मैं कह रहा था मिस आपना
कि हमारा देश बहुत अद्भुत है


 अपर्णा ने धैर्य के साथ कहा था
यस यस


 बहुत फनी है


 इतनी भाषाएँ  जात पात  धर्म


 हर दो कदम में सब कुछ बदल जाता है   मौसम  परिवेश  लोग


 फिर भी एक डीस्टींक्ट कैरेक्टर है जिसे हम इंडियन कह सकते हैं


 इनटरेस्टींग  मस्ट से  वेरी इनटरेस्टींग
अपर्णा अनमन होकर उसकी बातें सुनती रही थी
 हर विदेशी की तरह उसके वही कौतूहल थे  वही आब्जर्वेशंस   होली काउ  गॉडेज काली हु ड्रिंक्स् ब्लड  एक्सट्रीम पोवर्टी  डर्टी कैलकेटा  डर्टी गैनजेस  योगा  हिमालया  स्लमस्
सी सी करते हुए वह लगातार बोले जा रहा था   क्या देश है


 सब कुछ इतना सस्ता  सामान से लेकर इनसान तक


 दो शाम खाना देकर आदमी से गधे की तरह काम करवा लो
 मैं जंगल में कैंप डालता हूँ
 कंधे पर मनों का बोझ उठाकर ये कुली मीलों धूप  बारिश में पैदल चलते हैं  मिट्टी पत्थर तोड़ते हैं  रात रात जागकर पहरा देते हैं  बस थोडे से पैसे और खाने के लिए


 सैड  वेरी सैड
व्हिस्की की चुस्की लेते हुए अब मिस्टर हडसन काफी संजीदा दिख रहे थे
कल ही मैं कुछ आदिवासी महिलाओं की तस्वीरें ले रहा था  ऑलमोस्ट न्युड


 शरीर पर कपड़े के नाम पर बस चिथडे


 बट व्युटीफुल


 मैंने एक नामी पत्रिका के लिए उन्हें आज सुबह ही मेल किया है
 शीर्षक रखा है  व्युटी इन रैग्स्


  हाउ डु यु लाइक इट
लवली


 अपर्णा मुस्कराई थी   हमारी यह गरीबी  भूख  नंगापन तो बहुत ऊँचे दामों में बिकते होंगे आपके अमीर देशों में
 एकजॉटीक व्युटी  एक्सट्रीम पोवर्टी


 वेरी इनटरेस्टींग  थ्रीलिंग


 इन्हें बेचकर आप लोगों ने अच्छा कमाया होगा


 गुड बिजनेस  प्रॉफिटेबल  नहीं
येस


 आई मीन नो


 नथिंग ऑफ दैट शॉर्ट


 उसकी बात सुनकर मिस्टर हडसन यकायक हडबड़ा से गए थे
एनी वे


 इट्स बीन ए प्लेजर मीटिंग यु मिस्टर हडसन


 अपर्णा वहाँ से उठकर एक और मेहमान के पास जा बैठी थी
 उस समय उसके अंदर कुछ सुलग रहा था
 अभागा देश  अभागे लोग और उनको घेरकर सबका महोत्सव
बहुत देर बाद कौशल वहाँ पहुँचा था
 तब तक अधिकतर मेहमान खाकर जा चुके थे
 अपने बेटे को सुलाकर कमलिका भाभी उनके पास आ बैठी थी
 उस समय रेंजर साहब उन्हें पिछले दिनों मारे गए एक आदमखोर की कहानी सुना रहे थे
 कौशल को देखकर सभी उठ खड़े हुए थे
लीजिए  हमारे मुख्य अतिथि महोदय अब पधार रहे हैं


 कमलिका भाभी ने उसकी बाँह में चिकोटी काटी थी
भतीजा तो  काका काका  करके सो भी गया देवरजी
इस बार माफ करना पड़ेगा भाभी  सच  भारी अन्याय हो गया है हमसे
कौशल बहुत थका हुआ दिख रहा था
 आते ही एक कुर्सी पड़ बैठ गया था
कुछ ठंडा पिलाइए भाभी  गला सूख रहा है
 आज जो गर्मी पड़ रही है
हाँ हाँ


 कमलिका  भई  कुछ लाओ
रेंजर साहब उनके बगल में बैठ गए थे
वहीं से आ रहे हो क्या
पूछते हुए उनका स्वर अनायास मद्धिम पड़ गया था
हाँ  फूँक आया अभागे को


 बड़ी मुश्किल से बॉडी मिल पाई  सकालो की हालत देखी नहीं जाती


 कौशल ने अपना सर दोनों हाथों से थाम लिया था
 इस समय वह कितना थका और विसन्न दिख रहा था
 अपर्णा की इच्छा हुई थी  बढ़कर उसे अपनी गोद में खींच ले
 मगर वह असंपृक्त सी एक कोने में चुपचाप बैठी रह गई थी
 एक समय के बाद कौशल की दृष्टि उस पर पड़ी थी
थैंक्स अपर्णा
वह किसलिए


 वह एकदम से सकुचा गई थी
आप जानती हैं  किसलिए


 कल आपने आसरा न दिया होता तो सकालो भी मारी जाती  वे पूरी तरह से तैयार होकर आए थे
ओह
 वह एकदम से सिहर गई थी
अब क्या होगा उसका
होना क्या है
 वही होगा जो अब तक होता आया है
कहते हुए वह अपनी मुट्ठियाँ भींच भींचकर खोलता रहा था   कल हम विरोध प्रदर्शन के लिए एक बहुत बड़ी रैली निकाल रहे हैं
 बंद का आह्वान भी किया है
 कोलकाता से पार्टी वर्कर्स आ रहे हैं  कुछ नेता भी
 साथ में निरंजनदा


 आज सारी रात सोना नहीं हो सकेगा


 बहुत काम है
मैं साथ चलूँ
 उसने झिझकते हुए पूछा था
नहीं  आज रात नहीं
 कल किसी को भेजता हूँ  धरना पर आ जाइए
खा चुकने के बाद वह उठ खड़ा हुआ था  चलिए   आपको डाक बँगले पर छोड़ते हुए मैं चला जाऊँगा
रेंजर साहब और कमलिका भाभी गेट तक उन्हें छोड़ने आए थे
कौशल  थोड़ा सँभल के भाई


 कहते हुए रेंजर साहब की आवाज में गहरी चिंता थी
इसके जीवन में कोई बंधन होता तो यूँ मारा मारा न फिरता
गाड़ी में बैठते हुए उसने कमलिका भाभी को कहते हुए सुना था
 मगर चुप रह गई थी
 वह जानती थी  उनका इशारा किस तरफ था
खुली जीप में तेज हवा के कारण उसके बाल अस्त व्यस्त हो गए थे
 उन्हें दोनों हाथों से समेटती हुई उसने कौशल को देखा था  गाड़ी चलाते हुए उसके चेहरे पर कोई भाव नहीं थे   एकदम निर्विकार  उदासीन


 अपने अंदर कहीं गहरा डूबा हुआ था वह  कई दिनों से
 न जाने क्यों उसे एक गहरे निसंगताबोध ने अनायास आ घेरा था
 बिना किसी आहट के कौशल जैसे अचानक उससे दूर चला जा रहा है
 कई बार उसने उसे बहुत महत्वपूर्ण महसूस करवाया है
 उसे अच्छा भी लगा है   यह सब   किसी के लिए होना  एक सकारात्मक अर्थ में
एक अर्से से वह अकेली हो गई है  जी भी रही है  मगर न जाने क्यों  अकेले जीने की आदत अभी तक नहीं हो पाई है
 यह एक विवशता ही है  किसी सही विकल्प के अभाव में
 कई बार मन में हूक उठती है  मगर क्या किया जा सकता है
जीप की डेड लाइटस् में रह रहकर जंगली झाड़ियों के बीच कई जोड़ी आँखें जल उठ रही हैं
 जंगली खरगोश  सियार जैसे छोटे मोटे जीव जंतु यहाँ वहाँ भागते  छिपते नजर आ रहे हैं
 वन प्रांतर में उतरी हल्की रुपहली रात   मौसम के एक टुकड़े नए चाँद में नहाई हुई  किसी जंगली फूल की तीखी  कटु गंध से गंधवती


 झींगुर की आवाज से विदीर्ण होती हुई रह रहकर
उसे न जाने क्यों अनायास यह ख्याल आता है कि आजकी यह रात कभी खत्म न हो  यूँ ही चलती रहे दूर तक
उसके मौन को सुनता हुआ सा कौशल अनायास बोला था
यह सब कुछ सच नहीं लगता न
क्या
उसका आशय समझते हुए भी वह अनजान बन गई थी
यही सब कुछ   ये निशिगंधा सी महकती रात  ये यात्रा और


 तुम
उसकी आवाज में कहते हुए न जाने कैसी गहरी चाह सिमट आई थी कि वह एकदम से सिहर गई थी  अंदर तक
 उसने गौर किया था  कौशल सबके सामने तो उसे आप कहकर संबोधित कर रहा था  मगर एकांत होते ही तुम पर उतर आया था
मैं


 मैं यथार्थ नहीं हूँ
तो फिर
कौशल ने कौतुक से एक पलक देखा था उसे
 उसने अक्सर उसकी आँखों में गहरे बादल और एक टूटा हुआ इंद्रधनुष देखा है
 वह जानता था  अपर्णा अपने सपनों से सताई हुई वह औरत है जिसने जागकर भी उन्हें टूटने नहीं दिया


 अब सजा पा रही है पलछिन


 एक दिन इसी तरह जाया हो जाएगी अपनी जिंदगी से पूरी तरह
यह ख्याल अब उसे निर्लिप्त नहीं रहने देता
 अंदर कुछ कसकता है काँटे की तरह
 अपनी सोच में वह न जाने कहाँ तक निकला था कि अचानक सड़क के बीचोबीच एक जंगली सूअर के आ जाने से उसे ब्रेक लगाना पड़ गया था
 ब्रेक के लगते ही अपर्णा स्वयं को न सँभाल पाकर झटके से आगे की ओर झुकी थी
 वह शायद सामने के डैशबोर्ड से टकरा ही जाती  मगर कौशल ने उसे हाथ बढ़ाकर रोक लिया था   माफ करना  मुझे इस तरह से ब्रेक लगाना पड़ा
गाड़ी के हेड लाइट में कुछ देर चौंधियाए से खड़े रहकर वह जंगली सूअर सड़क से उतरकर पास की झाड़ियों में गुम हो गया था
 कौशल ने फिर एक्सलेटर पर पाँव का दबाव बढ़ाया था   तो तुम यथार्थ नहीं हो
हाँ  नहीं हूँ  कुहासा हूँ  हो गई हूँ


 आर्द्र  अस्पष्ट  स्पर्श से परे


 दिखती हूँ  मगर कहीं हूँ नहीं


 एक दिन समय की धूप  उसका निर्मम उत्ताप  ऊष्मा मुझे पिघला देगी  एकदम शून्य में बदल देगी
 मेरा यह होना  होने का आभास भी शेष हो जायगा
 बस  समय की बात है


 वह जैसे किसी गहरे खोह से बोल रही थी
 एकदम तंद्रालस  नींद में डूबी हुई सी
तुम्हारा यह न होना सा होना किसी के होने का सबब भी हो सकता है  कभी सोचा है इस पर
 कौशल की बातें पहेली बनती जा रही थी
 वह समझकर भी नहीं समझी थी
 कुछ चीजों को जस की तस छोड़ देनी चाहिए
 उनकी सार्थकता इसी में होती है और शायद सबका हित भी
चूना भट्टा के पास से गुजरते हुए उसे करोंजे की गंध आई थी  वन्य और आदिम


 कितनी पुरातन प्रतीत होती है यह रात


 थमकी हुई   विस्मित सी


 एक बेसुध गंध पूरे वन वनांतर से गीली साड़ी की तरह लिपटी हुई  रची हुई जमीन  पहाड़ों पर अदृश्य अल्पना की तरह


 कैसा अद्भुत रूप रंग है इस वनभूमि का


 वह डूबने लगती है
 मगर दूसरे ही पल फिर गड़हा के पास तेज दुर्गंध आने लगती है
 कोई जानवर मर गया लगता था
पोचरों की गतिविधियाँ इन दिनों इलाके में बढ़ती ही जा रही है


 कौशल ने रूमाल अपनी नाक पर रखते हुए कहा था
कल ही किसी ने दो साँभर मारे हैं
 पुरानी हवेली के पास एक बाघ का बच्चा मिला है  एकदम दुधमुँहा
 लगता है  उसकी माँ को भी किसी ने मार डाला है


 ऐसा ही चलता रहा तो एक दिन कुछ भी नहीं बचेगा   न इस वन के जीव  न यहाँ के वनमानव
आपको इनकी चिंता होती है
यह कोई सवाल नहीं  वल्कि एक बयान था  मगर कौशल हंसा था   विद्रूप भरी हँसी
महज चिंता नहीं  सरोकार है


 जिसे हम साधारण अर्थ में सभ्यता कहते हैं  उससे बड़ी कोई असभ्यता नहीं हो सकती


 किसी की सत्ता  अधिकार  अस्मिता का सम्मान नहीं  बस  अपनी भूख  लालच और हिंसा


 यह पूरी दुनिया जैसे कुछ लोगों की जठर अग्नि को शांत करने के लिए ही बनी है
 फिर भी संतोष नहीं  कितना बड़ा पेट है इनका
वह बिना कुछ कहे सुनती रही थी
 मिट्टी का दुख उस तक भी पँहुचता है
 मगर अन्याय की एक इतनी बड़ी दुनिया
 किस किस से लड़ा जाय
बँगले के पास पँहुचकर दोनों एकदम से चुप हो गए थे
 गेट खोलकर अंदर दाखिल होते हुए उसने मुड़कर देखा था  कौशल मुड़कर जा रहा था
 अनायास उसका जी चाहा था  उसे पुकारकर रोक ले   न जाने क्या कहना था उससे  मगर फिर वह चुपचाप अंदर चली गई थी
 कुछ चीजें अनकही ही रह जानी चाहिए  कहने का सुख खोने का दुख भी देता है  यह वह बहुत पहले जान चुकी है
दूसरे दिन उठते ही पुनिया ने उसे खबर दी थी  मानिनी ने आत्महत्या कर ली है  उसी चंपा के पेड़ से लटककर
 सुनकर वह देर तक चुपचाप बैठी रह गई थी
 कोई प्रतिक्रिया व्यक्त नहीं कर पाई थी
 कौशल ने सुरजन को भेजा था  एक स्थानीय कार्यकर्ता  उसे जुलूस में ले जाने के लिए  मगर वह जा नहीं पाई थी
पहले मृत्यु महज एक शब्द था उसके लिए  मगर आज उसके जीवन का सबसे बड़ा यथार्थ है  ऐसा यथार्थ जिसकी भयावह अनुभूति में जीने के लिए वह हर पल अभिशप्त है
 मरता कोई भी हो  कहीं भी  मगर उसके लिए हर बार उसकी काजोल मरती है


 और साथ में वह भी
मृत्यु को बार बार जीना   इस तरह से


 बहुत त्रासद था उसके लिए
 दिन भर जंगलों में भटकती रही थी उस दिन
 कई चेहरे एकसाथ उसका पीछा करते रहे थे हर जगह
 एक पल के लिए भी वह उनसे पीछा छुड़ा नहीं पाई थी
 दो भयार्त आँखों की चावनी   कातर और मूक


 डरी हुई हिरणी की तरह  उससे क्या कुछ कहती रहती थी
 उसके कान झनझनाते रहे थे  मौन के चीत्कार से
 मन विदीर्ण हो गया था
 कहाँ जाय वह कि छूट जाय इस यंत्रणा से
आकाश पर कुछ बादल उतरे थे  मगर एकदम ठहरे हुए  जैसे पत्थर के टुकड़े हों   मैले  धूसर


 दोपहर की तेज धूप में गुलमोहर के फूल जल रहे थे  पूरे जंगल में जैसे आग लगी हो


 वह अनासक्त भाव से सब कुछ देखती रही थी


 अंतस में भी कुछ ऐसा ही था   धू धू करता हुआ   दावानल



 आकाश बरस जाय या वही खुद को निचोड़कर आखिरी बूँद तक रो ले कि यह दाह कुछ शांत हो  अब असहनीय हो रहा है
सुगना की क्षीण धारा के किनारे वह बैठी रही थी
 माथे पर प्राचीन बरगद की छाँह ओढे  मगर धूप से बच नहीं पाई थी  पिघलती रही थी ओर छोर


 बँसवारी में छिपकर तीतर बोलता रहा था रुक रुककर  सारी दोपहर ही   एकदम अलस और बोझिल


 ऊपर उल्टी पल्टी चलती हवा में पीपल की किरमिची हथेलियाँ आईना चमकाती रही थी
 पानी में दोपहर का गर्म आकाश रह रहकर कौंध रहा था चाँदी की पन्नी की तरह
शाम के गिरते गिरते कौशल वहाँ पहुँच गया था  साथ में पुनिया भी थी
 दोनों उसे ढूँढ़ते हुए वहाँ पहुँचे थे
 कौशल शायद सारा दिन ही धूप में घूमता रहा था
 उसका रंग जलकर एकदम गहरा ताँबई हो रहा था
 आते ही नाराज हो उठा था
अब यह क्या है अपर्णा  कितनी बार कहा  इस तरह से इधर अकेली मत निकला करो
वह बिना कुछ कहे सर झुकाए उनके पीछे पीछे चलती रही थी
 कहती भी तो क्या
मानिनी को भी श्मशान पहुँचा आया
चलते हुए कौशल ने कहा था
 वह फिर भी चुप रह गई थी
 उसी चिता में अब तक वह भी जल रही थी  कह नहीं पाई थी
आज विरोध प्रदर्शनकारियों पर लाठी चार्ज हुआ  गिरफ्तारियाँ हुईं


 निरंजन दा को भी अंदर कर दिया गया


 वह तो मैं तब तक मानिनी के क्रिया कर्म के लिए निकल चुका था  वर्ना


 असल में जिस खनन कंपनी का विरोध चल रहा है  उसके डाइक्टरों में हमारे केंद्रीय मंत्रीजी भी हैं
 उन्हीं के साले साहब के राजपाट में अशांति फैलाई थी अभागे गोपाल ने


 मरना तो उसे था ही
थोड़ा रुककर कौशल ने अपनी आवाज नीची करके कहा था  मगर एक गड़बड़ हो गई  मिस्टर हडसन का अपहरण कर लिया गया है
 यह एक बहुत बड़ा षड्यंत्र है  इस मूवमेंट को बदनाम करने के लिए


 हो न हो  यह किसी बाहरी आदमी की हरकत है


 सब कुछ बहुत मुश्किल  बहुत पेचीदा होता जा रहा है
 अब गरीबों पर आफत टूट पड़ेगी


 इस अपहरण से बाहरी दुनिया को एक बहुत गलत संदेश पहुँचेगा
 हमारा आंदोलन लोगों की सहानुभूति खो देगा जो ठीक बात नहीं
 यही तो कुछ लोग चाहते हैं


 अपर्णा चलते हुए चुपचाप उसकी बातें सुनती रही थी
बँगले के गेट के पास पहुँचकर वह अचानक रुक गई थी   मैं आपका धन्यवाद करना चाहती थी कौशल
किसलिए
कौशल भी रुक गया था
मुझे इस दुनिया से जोड़ने के लिए


 बहुत अकेली थी मैं


 अब जैसी भी हूँ  कम से कम अकेली नहीं हूँ
कौशल थोड़ी देर तक उसकी तरफ देखता रहा था  न जाने कैसी नजर से  फिर बिना कुछ कहे अपनी जीप की ओर बढ़ गया था
मैं फिर आऊँगा  अभी जाना होगा  थोड़ा काम है
रात के आठ बजे के करीब जब कौशल डाक बँगले पर पहुँचा था  अपर्णा बरामदे में बैठी पी रही थी
 आज उसके तेवर कुछ बदले हुए से लग रहे थे
 उसे देखकर मुस्कराई थी  एक मदालस सी मुस्कराहट   आओ


 आइए कौशल  लेट्स सेलिब्रेट
तुम  ही कहो  अच्छा लगता है
कौशल कुर्सी पर बैठ गया था
और हाँ  क्या सेलिब्रेट करना है
जब कोई खुशी न बची हो सेलिब्रेट करने के लिए तब दुख ही सेलिब्रेट करना सीख लेना चाहिए
बिल्कुल ठीक
वह मुस्कराया था
आज क्या पी रही हो
 अरे  टकीला


 लगता है  उस दिन पूरी बोतल खत्म नहीं हुई थी
अपर्णा मुँह बनाकर नींबू का टुकरा चाटती रही थी
 कुछ कहा नहीं था
 कौशल ने छोटा सा पैग ऊपर तक भरकर एक ही घूँट में गले से नीचे उतार दिया था
 तेजाब की एक सुनहरी नदी उसकी शिराओं में चिनगारी फूँकती चली गई थी
 और यकायक उसके सामने बैठी अपर्णा का चेहरा केसर हो उठा था
 उसका बिगड़ा हुआ चेहरा देखकर अपर्णा अनायास खुलकर हँस पड़ी थी
 हवा में बजते जल तरंग की नाजुक ठुनक महसूसते हुए वह चुपचाप बैठा रह गया था
 कुछ बोलकर वह इस क्षण के तिलस्म को तोड़ना नहीं चाहता था
 अपर्णा उसके लिए सचमुच स्वप्न सा कुछ पारदर्शी रच रही थी
 वह मंत्रमुग्ध था बिल्कुल
जानते हो कौशल  आज काजोल को गए एक साल हो गया
कहते हुए वह अचानक रुक गई थी  जैसे शब्दों का बोझ उठा नहीं पा रही हो
 उसके चेहरे की गहरी होती रेखाओं को देखकर प्रतीत हो रहा था कि वह अपने ही अंदर की किसी यंत्रणा भरी यात्रा में बहुत दूर निकल गई है
 अप्रैल की हवा में सितारे घुले थे  क्षितिज की साँवली उजास में हल्का सा मोतिया आब था  चाँद से अबरक झरकर रात गोरी हो आई थी
कई क्षणों के लिए ठिठककर वह अपने लरजते हुए शब्दों के साथ इस तरह आगे बढ़ी थी जैसे कंधे पर मय्यत उठाए हुए हो
पहले पहल लगा था  मैं जी नहीं पाऊँगी  मगर देखो  जी गई


 कभी कभी अपनी बेशर्मी पर शर्मिंदा हो उठती हूँ
हम सब को अपने हिस्से की जिंदगी जीना है अपर्णा
और अपना अपना सलीब भी उठाना है
हाँ
कभी कभी सिर्फ एक मौत नहीं होती  आस्था की एक पूरी दुनिया मर जाती है
अपर्णा अपने गिलास के पारदर्शी द्रव्य को घूरती रही थी
इनसान रोज मरता है  मगर जब साथ में किसी का भगवान भी मर जाय


 ऐसी मौत की कल्पना कर सकते हो
देर तक लगातार बोलते हुए अब वह शायद सचमुच थक गई थी  और उसकी यह थकान मानसिक ज्यादा प्रतीत हो रही थी
 कौशल बैठा हुआ उसकी गहरी साँसों की आवाज सुनता रहा था
 बहुत पहले उसने एक हलाल हुए जानवर को देर तक छटपटाने के बाद अंत में मरते हुए देखा था  तब वह कुछ इसी तरह साँसें ले रहा था
 उस स्मृति की मटमैली छायाएँ उसे आज भी समय असमय बोझिल कर जाती हैं
 अपनी डूब से उबरने के लिए शांत जल में कंकर मारने की तरह हल्के से पूछा था उसने
हो गई खत्म तुम्हारी बातचीत
 एकदम से चुप हो गईं
अपर्णा ने अपनी तंद्रालस आँखें खोली थी और उसके पार देखती हुई जैसे नींद में बोली थी
कभी कभी चुप रहकर ही सही अर्थों में बोला जा सकता है  विशेषकर तब जब मन की गहनतम भावनाएँ भाषा से परे हटकर स्वयं को निःशब्द व्यक्त करना चाहती हैं
 ऐसे में भाषा की विडंबनाओं और सीमाबद्ध सत्य से परे होकर शब्द एकदम अर्थहीन हो जाते हैं
 और फिर  हम दोनों का यूँ लगातार बोलना किसी सत्य को छूने से बचने की एक बचकानी कोशिश जैसी लगता है जो शायद हमारे चुप होते ही मुखर हो उठे
अपनी बात समाप्त करते हुए उसने उसे फिर अपनी उनींदी आँखों से देखा था
 वह उसे उसके आरपार देख रही है  ये उसकी तरल हो आई चावनी से स्पष्ट था
 कौशल यकायक अपनी शिराओं में पिघलते हुए शीशे का बहाव महसूस करने लगा था
 उसकी निःशब्द इंगित उसके कपड़ों के अंदर पहुँचकर देह को छूने लगी थी शायद


 अपने अंदर की आश्वस्ति को उसने सहेजा था  इतना धीरे कि कोई आहट न हो
 इतनी जल्दी वह उसकी पकड़ में आना नहीं चाहता था
 एक अर्सा हो गया था उसे खुद को छिपाते हुए
 अब इस लुका छिपी में मजा आने लगा था
यह निशिगंधा सी महकती रात और सागौन के दैत्याकार घने पेड़ों के पीछे से झाँकता शुक्ल पक्ष का आधा चाँद


 उसने पलाश की सुलगती हुई डालों पर रात के किसी पक्षी की झटपटाहट टोहने का भान करते हुए अपनी दृष्टि फेर ली थी
उसकी झिझक पर मुस्कराते हुए अपर्णा ने उसकी बाईं बाँह पर अपना हाथ हल्के से रख दिया था
क्या हुआ  झेंप गए
नहीं तो


 कौशल का चेहरा अपने शब्दों के विरुद्ध रँग गया था
अच्छा  कौशल  तुम मेरा मौन गा सकते हो तो क्या मैं तुम्हारे गीतों की खामोशी नहीं सुन सकती
 ऐसा तो अब तक हमारे बीच कुछ बँध ही चुका है जिसे रिश्तों का इल्जाम दिए बगैर जीया जा सकता है  ढोने की विडंबना से परे होकर
उसके इंगित बहुत विलक्षण हो उठे थे  कौशल ने अनुभव किया था  उसके अंदर माधवी की मीठी कड़वी गंध के साथ किसी ग्लैशियर के निःशब्द दरकने का धीरे धीरे फैलता हुआ कंपन तरंग था


 बर्फ का एक पूरा प्रदेश आज अपना युगों का पथराया हुआ मौन तोड़ देना चाहता है


 इस शोर की कल्पना नहीं की जा सकती
 वह स्वयं को प्रस्तुत करने लगा था  न जाने किस आकस्मिकता के लिए
 एक लंबे मौन के बाद उसने यकायक प्रसंग बदला था
कहो  क्या लिखती रही इन दिनों
 मैं तो बहुत व्यस्त रहा
जिंदगी  और क्या
कितनी अजीब बात है  जिंदगी कागजों में छपती है


 इतने सारे स्वप्न  उच्छ्वास  दर्द और संवेदनाओं की एक पूरी दुनिया और इनका कुछ पन्नों का अनुवाद


 बस
 क्या कभी तुम्हें ऐसा नहीं लगता कि अगर एक कहानी की सफलता के लिए एक पूरे जीवन का विफल हो जाना जरूरी हो जाता है तो फिर इस कहानी का जन्म न लेना ही उचित है
 किस किस के मृत सपनों पर ये कागजी राजप्रसाद खड़े होते हैं


 जीवन की विडंबनाओं को नकद करके लोग अपनी आजीविका चलाते हैं  कागज की जमीन पर लफ्जों का व्यापार


 चिता पर हाथ सेंकते हुए लोग


 नपुंसक बुद्धिजीवी
कौशल के चेहरे पर आग रिस आई थी  कितना अजीब लग रहा था वह  एक तरह से निष्ठुर


 शब्दों को चबाते हुए
 अपर्णा डर गई थी
 आहत भी हुई थी
कौशल
ओह
 आई एम सॉरी अपर्णा


 कौशल सचमुच झेंप गया था  अपने अभद्र शब्दों के इस्तेमाल पर
डोंट टेक इट परशनली


 मैं एक वर्ग विशेष की बात कर रहा था
अपर्णा चुप रह गई थी
 कुछ कह नहीं पाई थी
 उसकी बातों की सच्चाई में हर रचनाकार के जीवन की विडंबना छिपी है  उसे बताना नहीं चाहती थी
 शायद यह उसके कन्फेशन का समय नहीं था
 उसने एक तटस्थ सा बयान देने का प्रयत्न किया था
हाँ  जीवन को शब्द देना
मगर तुम लेखकों को शब्दों  संवेदनाओं की क्या कमी  इमोशन के गोदाम होते हो   जब चाहे लज्जतदार शब्दों के ढेर लगा दो   रेडीमेड  ताजे   ओवन फ्रेश
 रुपये के दस


 अच्छा  चलो  बारह ले लो
कहते हुए कौतुक में उसकी पुतलियाँ झिलमिलाने लगी थीं
 शायद माहौल को हल्का करने की ही गरज से वह उसकी बात बीच में काटकर इस तरह से हँसने लगा था
ऐसा नहीं  हमारे अंदर नदी होती है तो पत्थर भी होते हैं
 मन टकसाल होता तो संवेदनाओं की किल्लत पड़ते ही छाप लेते   हरे हरे करारे नोट की तरह करारी संवेदनाएँ
कहते हुए इस बार अपर्णा भी खिलखिलाकर हँस पड़ी थी
 कौशल को प्रतीत हुआ था  एकदम से रात रानी फूल गई है  तंद्रालस  गर्म हवा उसी की तुर्श गंध से बोझिल है
 यह मौसम जादू का है  शरीर टोनों का है  पल पल घट रहा है   कुछ इस तरह   मौन में कविता रचते हुए निरंतर  खनकती मुस्कराहटों से
कौशल अचानक उठ खड़ा हुआ था
अब चलूँगा  बहुत रात हो गई
अरे भई
 तुम वन के इस निविड़ दुनिया में भी अपना समय ले आए
 चलो  इस यंत्र को उतार फेंको और आज की रात को यहीं ठहर जाने दो हमेशा के लिए  इस आधे चाँद और नीली हवा में गूँथी आदिम चाहना की गंध के साथ


 लिबास और मुखौटों की दुनिया से दूर  त्वचा पर अपना मन ओढ़े  ईप्सा के अतर में सराबोर  किरणों की गीली पगडंडियों पर महुआ मदालस हवा की तरह   उश्रृंखल  अबाध्य
कौशल समझा था  टकीला के नन्हें पैग अब उसके अंदर बड़े होने लगे थे  वह बहक रही थी
मैं तो काजू टूँगकर गले तक भर गई हूँ
 भूख बिल्कुल भी नहीं है  व्हाट एबाउट यु
मैं भी तो काजू खा रहा था  बिल्कुल भूख नहीं है
तब ठीक है  फिर क्यों न हम थोड़ा चलें


 ये शाल  सागौन  महुआ  करम की आदिम  अभेद्य दुनिया हमें बुला रही है
 यह दूर से आती संथालों के माँदल की धप् धप् और हवा में महुआ की माताल गंध
वह अपनी बाँहें फैलाकर किसी राज हंसिनी की तरह अपनी मराल गीवा तानकर खड़ी हो गईे थी
 उसे प्रतीत हुआ था  चाँदनी रात में ताजमहल देख रहा है   वही जमुना की नीली गवाही में ख्वाब और मुहब्बत से रची गई संगमरमर की उजली कहानी   हमेशा की तरह खूबसूरत और बेतरह उदास भी


 वह एक गहरी साँस लेता है  अपने ही अनजाने
 अपर्णा चलते चलते रुक जाती है
नहीं चलोगे
क्यों नहीं  तुम साथ दो तो चले हम आसमाँ तक
वह किसी पुराने गीत के बोल गुनगुना गया था
 चलते हुए अंदर कोई अजनबी आवाज में कह रहा था  तुम्हारे साथ मैं जीवन के पार तक चलने के लिए तैयार हूँ


 फिर ये आकाश और धरती क्या
 अपने इस ख्याल पर उसे स्वयं आश्चर्य हो रहा था
 अब तक कहाँ छिपी थी यह संवेदनाएँ  उसे पता तक नहीं चला


 इनसान बहुत बार स्वयं को भी ठग लेता है  जैसे आज वह
तुम शायद सोच रहे हो इस वक्त हम कहाँ जा सकते हैं
वह कभी उसे आप कहकर संबोधित कर रही थी तो कभी तुम कहकर
तुम जैसी कोई शख्सियत साथ हो तो चलना अहम हो जाता है  मकसद या मंजिल नहीं
अब आप कविता करने लगे
वह हल्के से हँसी थी और उसके चेहरे पर चाँद उतर आया था
 वह उसे रात की ओट में देखता रहा था
 आसपास फूलते किसी जंगली फूल की तेज  मदिर गंध उसे अनमन कर गई थी
 मन का कोई अजाना कोना मीठे दर्द से नहा आया था
 यह रात उसे ठग लेगी  बहुत बेईमान है


 मगर वह सावधान नहीं होना चाहता  कैसी विंडबना है
 वर्जनाएँ जब टूट गई हैं तब सीमाओं का अतिक्रमण भी होगा ही
ग्रीष्म ऋतु में कोयल नदी की धार भी कृशकाय हो आई है
 उसकी चाँदी की जंजीर सी पतली धारा रात के फिके अंधकार में प्रायः निःशब्द बह रही है
 आसपास फैली रेत की शुभ्र राशि में अबरक के अजस्र कण चाँद के आलोक में जुगनू की तरह झिलमिला रहे हैं
 यहाँ पहुँचकर एक बड़े पत्थर का टेक लगाकर वह पैरों से पानी छपछपाने लगी थी
 ऐसा करते हुए उसके चेहरे पर बचपन का दूध छलक आया था
 कौशल इस क्षण की मासूमियत को मन के अदृश्य कैमरे में कैद कर लेना चाहता था
 ऐसी तस्वीरों पर कभी समय की धूल नहीं बैठती
थोड़ी देर चुप रहने के बाद वह फिर एक गंभीर सा प्रश्न कर बैठी थी
क्यों कौशल  अपने विवाहित जीवन से कभी खुश थे
हाँ  था  मगर खुशी की फितरत में ठहराव नहीं होता  भागती रहती है  लुका छिपी का वही पुरातन खेल


 अब सोचता हूँ  हमारे दुख के पीछे हमारी गलत उम्मीदें होती हैं  और कुछ नहीं


 काश हम दूसरों से इतनी उम्मीदें न किया करें
 जब तक यह बातें समझ पाया  बहुत देर हो चुकी थी  जिंदगी अपनी खुशियाँ समेटकर बहुत दूर निकल चुकी थी


 जब हम अपने रिश्तों से ज्यादा उम्मीद नहीं करते  बहुत कुछ सहनीय हो जाता है
 वर्ना उम्मीद और अपेक्षा में जीना बहुत कठिन होता है  यू सी
वह घुटनों तक पानी में डूबी दोनों हाथों से पानी उलीचती रही थी  जैसे कुछ सुन ही न रही हो
कभी प्यार किया है कायदे से
हम क्या करें या करते प्यार व्यार  प्यार तो अपनी मर्जी का मालिक होता है  वह आपको चुनता है  आप प्यार को नहीं
 और जब ये आपके जीवन में घटित होता है  आप बस इसके साथ हो लेते हैं
 इसके सिवा आपके पास कोई दूसरा विकल्प होता ही नहीं
 प्यार हमारे चाहने न चाहने पर निर्भर नहीं करता अपर्णा  न यह कोई निर्णय ही होता है


 अंदर एक इशारा होता है और बस  हम चल पड़ते हैं   इस पर खत्म होकर पूरे होने के लिए या फिर ठीक इसका उल्टा भी
 प्रेम की यात्रा में सिर्फ यात्रा होती है  कोई मंजिल नहीं  क्योंकि मंजिल का अर्थ होता है ठहराव और ठहराव प्यार में आ जाए


 यह हो नहीं सकता
 कहते हैं न    न ये रुकती है  न ठहरी है  न ठहरेगी कभी  नूर की बूँद है सदियों से बहा करती है
हमने देखी है उन आँखों की महकती खुशबू
अपर्णा ने न जाने कैसी स्वप्न भरी आवाज में उसकी पंक्तियाँ पूरी की थी
तुम ठीक कहते हो
कहते हुए उसका मोतिया आँचल हवा के हल्के झोंके से यकायक ढलक गया था और इसके साथ ही आकाश का आधा चाँद उसके सीने के दो पूरे चाँदों पर चमक उठा था
 पीछे के बूढ़े बरगद पर कई रात के पक्षी एक साथ बोल उठे थे
 कौशल भूला सा उसे देखता रहा था
 अंदर एक श्रृंखलाबद्ध आदिम पशु अपने बंधनों से जूझ रहा था
 वह उसकी छटपटाहट से अस्थिर हो रहा था
 मगर वह इस सबसे अनजान कहे जा रही थी
प्रेम हममें घटित होता है  हम प्रेम में होते हैं  ठीक जैसे जीवन हमारे अंदर होता है   किसी दैवीय इच्छा से  हमारे चाहने या न चाहने से नहीं
 इस प्रेम का वितरण भी हमारे अधिकार में नहीं होता
 कोई होता है अदृश्य जिसके संकेत से हम इसे सौंप देते हैं उसे  जिसका यह प्राप्य होता है
 हमारा प्रेम किसी की सनातन थाती होता है
 हमें तो बस इस अमानत को सँभालना होता है
मगर अपना सब कुछ देकर भी प्रेम को जीवन में रोक कहाँ पाया
कौशल की आवाज में न जाने क्या था कि उठकर वह एकदम से उसके कंधे से लग गई थी
प्रेम को बांधना चाहोगे तो एक दिन यह जरूर खो जायगा
 बंधन में कभी प्यार बँधा है
 यह तो हवा की उंगलियों में उलझी खुशबू का झोंका है  मुक्त होकर दूर तक फैलती है  मगर मुट्ठी में बंद होकर मर जाती है
नहीं  ऐसा नहीं कि मेरी जिंदगी में कुछ भी नहीं है
 हैं कुछ लोग


  अपने एक क्षण की दुर्बलता के लिए अब वह शर्मिंदा हो रहा था
हाशिए में ठिठके हुए रिश्ते भी हमारे जीवन के हिस्से होते हैं  चाहे वह हिस्सा कितना ही छोटा क्यों न हो
 मगर हाँ
अब वह उसकी बाँहों पर कुछ अदृश्य शब्द लिख रही थी  और उसके अंदर एक पागल नदी अपना तटबंध तोड़ देने के लिए मचली जा रही थी
कृष्ण की तरह सबमें बँटकर भी सबके हिस्से में पूरा पूरा आ सको तो देने का सुख जान सको
 सब में बँटकर खत्म हो जाना उदारता नहीं  अपने अंदर का कंगालपना है
उसने महसूस किया था  एक आदमकद आईने के समान वह कभी कभी जानलेवा सच बोलती है
 उसके सामने किसी झूठ के लिए कोई गुंजाइश नहीं बचती
 न जाने चोट पहुँचाने की किस आदिम हिंस्र इच्छा के वशीभूत होकर उसने पूछ लिया था
और तुम  सिर्फ बेवफाई ही झेलती रही या कभी प्रेम वेम भी किया
कहते ही उसे लगा था  चाँद सफेद शव की तरह उसकी पुतलिओं पर उतर आया है
 उसी समय आसमान पर रात के ढेर सारे पक्षी अपने पंख झटपटाते हुए सर के ऊपर से उड़ते हुए गए थे
 उसके अंदर कहीं गहरे एक कच्ची दीवार जैसा कुछ अनायास बैठ गया था
 अपर्णा एक ही क्षण में आत्मीयता का हाथ छुड़ाकर मीलों दूर चली गई थी
 फिर न जाने कितनी सदियों बाद उसने अजनबी सी आवाज में कहा था
हाँ  प्रेम मेरे जीवन में भी आया था
 जब मैं प्रेम में थी  जाहिर है  बहुत अच्छी थी
 प्रेम आप को मुकम्मल ही नहीं  बहुत अच्छा भी बना देता है
 मगर एक भूल हो गई  लालच कर बैठी
 प्रेम को पूरी तरह से पाना चाहती थी
 अपने लॉकर में डालकर सुरक्षित महसूस करना चाहती थी
 कुछ चीजें सिर्फ बाँटने से  शेयर करने से ही बढ़ती है  ये बात भूल गई थी
 इसका प्रायश्चित भी किया   इसे अपना सर्वस्व दे दिया
 तुम हैरान होकर मेरी बात सुन रहे हो  मगर प्रेम में सब कुछ इसी तरह लक्षणा में होता है   खोकर पाना  देकर लेना


 तुम यह सब नहीं समझोगे
 शब्दकोश के अर्थ से जो प्रेम को समझते आए हो अब तक
 अच्छा  जो परिभाषित हो जाय वह प्रेम कैसा
 यह तो गूँगे के मुँह में धीरे धीरे पिघलती हुई गुड़ की डली है
कुछ देर चुप रहकर जैसे उसने स्वयं को ही सुनाकर कहा था
मैंने रुक्मिणी होकर सहेजा है  राधा होकर अराधा है और मीरा होकर त्यागा है


 मगर  हर रूप में बस पाया ही पाया है
 अपने ईष्ट को पूरी तरह समर्पित हुए बिना उसे पूर्णता में पाया नहीं जा सकता  यह हर औरत का सच है  फिर वह माँ हो  बहन हो या फिर प्रेयसी
न जाने किस अधिकार भावना से भरकर उसने उसे अपनी बाईं बाँह में बाँधकर डाक बँगले की ओर लौटना शुरू कर दिया था
 वह भी बिना किसी प्रतिवाद के उसके संग चुपचाप चल पड़ी थी
 इस सामीप्य से उसकी देह की हल्की आँच उसकी शिराओं में बह आई थी
 नासापुटों में स्त्री देह की गंध थी  कहीं भँवरा फूलते हुए जंगली फूलों पर गुनगुना रहा था
 रात की पलकें भारी हो आई थीं
 कौशल ने उसे अपने और निकट खींचते हुए गहरी आवाज में पूछा था
जीवन के सबसे खूबसूरत दिनों का एक हादसा बन जाना आपके अंदर सब कुछ ऊसर कर गया होगा  देह का स्वाद  चाहना   क्या आपके लिए यह सब एकदम वर्जित हो गया है
उसके इस प्रश्न के पीछे कई प्रश्न छिपे हुए हैं  शायद यह वह भी समझ रही थी  तभी उससे यकायक परे हो गई थी
ऐसा कतई नहीं है
 सेक्स मेरे लिए देह से की गई प्रार्थना है
 ऐसी प्रार्थना जो दो शरीर दो हथेलियों की तरह एक साथ जुड़कर एक ही छंद  लय और ताल में एक ही उद्देश्य में करते हैं   उस बंधन में जो योग और अर्द्धनारीश्वर है और उस मुक्ति के लिए जो बुद्ध का निर्वाण या आशुतोष का मोक्ष है
 प्रेम में घटित हुआ संभोग बंधन में अपनी मुक्ति तलाश लेता है और हर मुक्ति को अपना आलिंगन बना लेता है
अपनी बात समाप्त कर वह थोड़ी देर चुपचाप चलती रही थी
 रुपहली चाँदनी में उसके अंग के रचाव और कटाव रह रहकर तलवार की तरह चमक उठते थे  और वह उस क्षण के सम्मोहन में बँधा चलते चलते ठिठककर खड़ा हो जाता था
 रोशनी और छाया के मायावी आलोक में उसका कमनीय चेहरा उस समय कितना विलक्षण हो उठा था  कैसा दुर्दांत भी


 और फिर उसके चेहरे के भाव देखते हुए अपर्णा के चेहरे की कठिन रेखाएँ अनायास नर्म हो आई थीं
सेक्स एक बहुत खूबसूरत अनुभव है
 मगर हमें हमारी देह को जीना चाहिए  न कि उसमें मरना खपना


 आत्मा देह में रह सकती है  मगर आत्मा पर देह नहीं लद सकती  वर्ना इसकी यात्रा भी श्मशान की चिता तक पहुँचकर समाप्त हो जाएगी
बँगले पर पँहुचकर अंदर घूसने से पहले उसने मुड़कर न जाने उसे किस नजर से देखा था   एक अनचीन्ही भाषा जो इससे पहले उसने कभी नहीं बोली थी   अपने पूरे वजूद में थी वह उस रात  एक मुकम्मल औरत


 आधी अधूरी या सिर्फ माँ नहीं
 ममता के मातम में उसने अपने अंदर की औरत को मर जाने दिया था
 मगर जीते जी मर जाना


 मरने से पहले शायद ही कोई मर पाता है
 वह जिंदा थी  उसकी आँखों में चमकता हुआ सा कुछ निःशब्द कह रहा था   एक छोटी सी चाहना


 कि जी लूँ  कुछ साँसें  अपनी ही
कौशल उसे निष्पलक देखता रहा था   आज क्या हुआ है इसे


 बाँध टूटी नदी की तरह हो रही है  बह रही है निरंतर   अबाध्य  उश्रृंखल  एकदम अराजक


 बढ़कर उसने उसका एक हाथ पकड़ लिया था
सच कहो अपर्णा  क्या हुआ है तुम्हें
 इतनी बातें  मुस्कराहट  उछाह


 कौन सा दुख तुम्हें आज इतना सता रहा है
स्नेह का एक छोटा कतरा मरु को समंदर बना गया था   अपर्णा रोने को हो आई थी  साथ में शर्मिंदा भी   उसे कुछ भी छिपाना नहीं आता  आँखें चुगली कर जाती हैं हर बार
ऐसी कोई बात नहीं
अपने शब्दों पर उसे भी यकीन नहीं आया था  मगर इस झूठ को निभाना जरूरी हो गया था   हर तरफ से कैसे पराजय स्वीकार ले
इससे अच्छा तो रो लेती
कौशल ने उसकी चिकनी पलकें सहलाई थी  मौसम के नए पत्तों की तरह  उतना ही मुलायम  कोमल  हल्के हल्के काँपती हुई
हर बार रोना  वही रोना


 ऊब गई हूँ


 इसलिए
उसकी आवाज गीली थी  रिसती हुई सी
 अपने कमरे के दरवाजे पर खड़ी होकर अब वह उसे देख रही थी  ऐसे जैसे उसमें अपने पूरे वजूद के साथ उतर रही हो
 इसी क्षण कौशल के जेहन में कुछ अद्भुत  कुछ विलक्षण सा घटा था  जिसे एक जाना पहचाना नाम देकर वह उसे सरलीकृत नहीं करना चाहता था
 वह अपने अनुभव पर स्वयं चकित था
 पीड़ा और हर्ष का ऐसा दुर्दांत स्वाद उसने आज से पहले इस तरह से कभी एक साथ नहीं चखा था
 वह जो अब तक उसके आसपास थी  अब उसके अंदर थी  कुछ इस तरह से कि उसके लिए भी जैसे उसके ही अंदर अब कोई जगह नहीं बची थी
 आश्रय पाकर निराश्रित हो जाने का ये कैसा अद्भुत अनुभव था
अपर्णा ने यकायक आगे बढ़कर उसे अपने पास खींच लिया था  इतना कि वह नजर भर की दूरी तलाशने लगे
 कैसी विडंबना है कि प्यार और आतंक की अनुभूति एक सी होती है   वही नसों में लहू की नीली सनसनाहट  कनपटियों पर धड़कता दिल और निगाहों के सामने धुंध और धुआँ


 अपर्णा ने उसके होंठों पर अपने होंठ रख दिए थे   भीगे और ऊष्ण
 उनके मखमली दबाव को महसूस करते हुए कौशल अपनी नसों में बहती शहद की मीठी धार में अनायास डूबने लगा था
 वह उसे हल्के हल्के चूमती रही थी  रगो रेश में स्फुलिंग जगाते हुए   चाहना के जलते बुझते जुगनू  इच्छा के दीबे   आग के सुनहरे फूलों की पाँत  फागुन की इस रात   देह के आदिम वन में


 यह क्षण सर्जना का था  एकमेव  एकसार हो जाने का था
 देह का आदिम उत्साह अपना चरम चाहता था  सारी वर्जनाओं से परे होकर  सत्य की तरह निरावरण  निर्भय होकर
उसकी देह से उठती पसीने और परफ्युम की मिली जुली मादक स्त्री गंध का मौन निमंत्रण उसके अंदर कहीं आँच देने लगा था
 वह अपनी रगो रेश में उत्तेजना महसूस कर रहा था   स्वयं को पूरी तरह देकर उसे उसकी संपूर्णता में पाने की एक पागल इच्छा


 अपने ही अनजाने उसके हाथ उसकी खुली हुई कमर के इर्द गिर्द लिपट गए थे
 उसके उरोजों का हरारत भरा नर्म दबाव उसके सीने पर था
 उसे प्रतीत हो रहा था  दो सहमे हुए कपोत थरथराते हुए उसकी गर्म हथेलियों में अपना आश्रय ढूँढ़ रहे हैं
 वह उन्हें इच्छा और प्यार से भरकर दबोच लेना चाहता था  सहलाना चाहता था दुलार से देर तक
लेकिन इससे पहले कि उसके हाथ कुछ ज्यादा उद्दंड होते  वह अचानक उससे अलग हो गई थी
नहीं
 हम यही ठहर जाएँगे कौशल
 अगर इतना सा करीब नहीं आते तो जिंदगी भर एक ख्वाहिश हमारा पीछा करती रहती  और अगर इससे आगे बढ़ गए तो कुछ बहुत खूबसूरत हमेशा के लिए खो देंगे
वह कुछ न समझ पाने की स्थिति में उसे चुपचाप देखता रह गया था
 वह पुरुष था  देह उसके लिए पूरा सच नहीं  मगर बहुत बड़ा सच जरूर था
 देह के बिना न वह  न कोई संबंध मुकम्मल था  मगर अपर्णा सच होकर भी परछाईं बनकर खो जाना चाहती थी
 उसने फिर आगे बढ़कर उसका हाथ पकड़ लिया था
आज तुमसे बहुत कुछ पाया है कौशल
 इसे आगे की यात्रा के लिए सहेजकर रखना चाहती हूँ   जिस्म के जंगल में खोना नहीं
 तुम नहीं समझोगे  हम औरतों के लिए यह जिस्म ही अधिकतर पिंजरा बन जाता है


 चाहती हूँ  इस देह से आगे भी कोई आए  वहाँ जहाँ पशुता की सीमा समाप्त करके इनसान इनसान बनता है  रूह  सोच और अहसास बनता है
 अपनी रूहों के बीच से यह तन की माटी हटाना चाहती हूँ  यह हमें एक दूसरे तक पहुँचने नहीं देती



 बहुत अकेलापन है इस हाँड़ मांस के राजप्रासाद में  ठीक जैसे राम का वनवास
कौशल के लिए उसके सारे शब्द पहेली थे
 वह अभी भी अपने शरीर की आँच और उत्तेजना से उभर नहीं पाया था
 उसका हवा  रेशम और गंध से गुँथा यह तिलस्मी शरीर उसे अपनी आदिम कैफियत में डाला हुआ था
 अपर्णा ने हल्के से उसके होंठों को अपनी उंगली से सहलाया था
आज की ये खूबसूरत रात हमेशा के लिेए रहने दो हमारे बीच


 ताकि कभी उजाले में मिले तो नजर न चुराकर एक दूसरे को पहचान सके
मगर
उसके अंदर इच्छाओं का एक अनाम बवंडर उठकर उसकी आवाज को रौंद डाला था
  अब कुछ मत कहना कौशल
 जरूरी नहीं कि स्त्री पुरुष के जिस्म हमेशा एक प्रार्थना में दो हथेलियों की तरह जुडे  वे एक ही दुआ में दो हाथ की तरह अलग अलग रहकर भी एक सनातन साथ में हो सकते हैं
 आओ  हम हमेशा एक दुआ की तरह साथ रहे  प्रार्थना में जुड़कर अपना अस्तित्व समाप्त न कर लें


 तुमसे बहुत कुछ चाहती हूँ


 पता नहीं क्या  मगर तय है कि कुछ इस देह से परे  इससे भी ज्यादा  कभी समझ पाई और समय या हौसला हुआ तो माँग लूँगी


 मगर आज यह नहीं


 इसके लिए तैयार नहीं


 सच
बात खत्म करके उसने अपने कमरे में घुसकर अंदर से दरवाजा बंद कर लिया था और वह उसकी कही हुई बातों का तात्पर्य समझने का प्रयत्न करता हुआ वहाँ न जाने कब तक खड़ा रह गया था
पूरब में रात की साँवली कोर हल्के से रसमसाई थी  क्षितिज पर उजाले की नर्म दस्तक सी थी
 पास ही कही हरसिंगार के फूल निःशब्द झर रहे थे
 हवा सुंगध से बोझिल हुई जा रही थी
 सुबह होने में अब ज्यादा देर नहीं थी शायद  मगर ये रात अपनी गहरी तृष्णा और अमित तृप्ति के साथ अब उसके जीवन से कभी नहीं बीत पाएगी  ठहरी रह जाएगी अपनी अनोखी रस  गंध और स्वाद के साथ चिर दिन के लिए


 अपने अंदर कहीं गहरे बहुत शिद्दत से वह यह महसूस कर रहा था
कमरे में बंद हो कर अपर्णा अपने बिस्तर पर ढह गई थी  किसी बीमार दरख्त की तरह
 एक बहुत बड़ी लड़ाई लड़कर आई थी वह  अपने ही साथ
 इसलिए यह इतना आसान नहीं था
 एक ही साथ दीवार बनना और हथियार भी


 हर हाल में लहूलुहान उसे ही होना था   जीत में भी और हार में भी
 वह नहीं जानती  वह जीत सकी या नहीं  मगर अंदर हार का दर्द है


 रगो रेश में ऐंठता  कसकता हुआ
 पाना कुछ नहीं चाहा था  मगर अब अंदर खोने की सी मनःस्थिति में हो आई है   एकदम शून्य और उदास
वह चाहती है  अपने अंदर के मातम को कसकर पकड़े रहना
 छूटना नहीं चाहती अपनी तकलीफ से
 इसी तकलीफ में उसकी काजोल जिंदा है  उसकी स्मृतियाँ


 उसे डर लगता है  इन्हें खोकर वह काजोल को भी खो देगी
 उसके आँसू में  उच्छवासों में वह है   हर पल  हर क्षण   बनी रहती है उसके पास
 उसके दुख में जब उसका हृदय अटाटूट भरा होता है  वह भी होती है उसके पास  निविड़ होकर
 वह उसे महसूसती है बहुत करीब कहीं  उसकी देह की मीठी गंध  उसकी कोमल छुअन


 वह कैसे कम हो जाने दे उस अनुभूति को जिसमें उसकी काजोल की याद  उसका सामीप्य और परस रची बसी है
 यही तो है उसका संबल  अकेला हासिल
कई बार उसने एक गहरी ग्लानि और चौंक के साथ इन दिनों महसूस किया है  उसे जीना अच्छा लग रहा है  हँसना और गुनगुनाना भी
 अंदर किसी सोते की तरह एक अहसास धीरे धीरे जाग रहा है   कुछ मीठा और अच्छा सा


 यह अच्छा अच्छा सा लगना उसे दंश देता है   जिस दुनिया में  जिस जीवन में उसकी काजोल नहीं है  उसमें अच्छा क्या हो सकता है
 वह खुद को समेटती है  अपने ही खोल में ठूँसती है बेरहमी से   यह गीत तेरा नहीं  यह स्वप्न और इच्छाएँ भी नहीं


 अँधेरा तेरा एकमात्र प्राप्य है और यह आजीवन कारावास   दुखों और पीड़ाओं का


 तुझे धूप  हवा और बारिश का क्या करना है
 सब निषिद्ध है  एकदम वर्ज्य
वह कसकर अपनी आँखें भींचती है  चाँद  तारों  खिलते मौसमों पर अपने दरवाजे बंद करती है  मुस्कराहट की चमकीली तितलियों के बाजू जुनून में तोड़ डालती है  मगर अंदर कुछ निःशब्द बहता रहता है   अपनी उसी अबाध गति से


 क्या नाम है इसका
 जिजीविषा


 क्या यह कभी खत्म नहीं होती
 इसे मौत क्यों नहीं आती
 वह निढाल पड़ी रहती है  अपने हाँड़ मांस के इनसान होने का दंश सहती हुई


 उसे जीना पड़ेगा  क्योंकि वह जिंदा है
 मरी नहीं है हर अर्थ में  कितना कटु सत्य है यह
दूसरे दिन उसे पता चला था  कौशल कोलकाता चला गया है
 सुनकर अंदर कुछ अचानक बैठ गया था  कच्ची दीवार की तरह  एकदम बेआवाज


 कल इतनी देर तक दोनों साथ रहे  मगर कौशल ने उसे इस बाबत कुछ बताया नहीं
 कौशल का व्यक्तित्व धूप छाँव की तरह था   हर पल बदलते हुए  जैसे पहाड़ों में देखा था   मायावी धूप और छाँव का अल्हड़ खेल


 मुट्ठी में न बाँध पाने की सी विवशता उसके साथ में बनी रहती है
 बहुत पास  मगर करीब नहीं
 कुछ छुटा रह जाने की प्रतीति


 शायद इसलिए इतना आकर्षक भी


 कौतुहल को न मिटने देता है  न शांत होने देता है  बनाए रखता है यथावत
 उसके साथ रहते हुए एक हद तक उसे जानने लगी है  मगर एक बहुत बड़ा हिस्सा अजाना रह गया है  यह भी समझ पाती है
एक सिरे से दूसरे सिरे तक की न जाने कितनी लंबी यात्रा अभी बची है दोनों के बीच  वह यह भी नहीं जानती कि वह इस यात्रा पर निकलना भी चाहती है या नहीं
 मगर अंदर सवालों के ढेर इकट्ठे होने लगे हैं  वह जानना समझना चाहती है  मगर क्या  स्वयं नहीं जानती
 एक पहेली की तरह बनती जा रही है वह   दुरूह  कठिन


 कभी खुद को लेकर बैठती है और देर तक उलझती रहती है  गिरह दुरुस्त नहीं कर पाती कई गाँठों का
 गुंजल बनी रहती है देर तक
सुबह सुबह सकालो को देखा था   चुपचाप बैठी हुई थी  हर तरफ से निर्लिप्त  असंपृक्त


 वह वहाँ थी  मगर नहीं थी  जैसे अपने ही भीतर से कहीं खो गई हो
 पहचान में नहीं आ रही थी
 कुछ ही दिनों में जीवन के न जाने कितने वर्ष एक साथ खर्च कर बैठी थी
 अब कुछ बचा था तो एक गहरी चुप्पी और अंतहीन अभाव


 कभी उसके घाव पुर पाएँगे
 इतने सारे   दगदगाते हुए  भीषण


 उसे देखते हुए उसकी आँखें जलने लगी थीं   एक हरा भरा पौधा जली हुई मिट्टी में तब्दील हो गया था  पूरी तरह से
 उसे देखकर प्रतीत होता था  बस भीगी लकड़ी की तरह धुँआ रही है  सुलगने की छटपटाहट से भरी हुई


 ऐसा क्या देखती रहती थी वह अपनी शून्य दृष्टि से उस तरफ



 आकाश का वह कोना तो एकदम खाली था
थोड़ी देर बाद वह उसके पास उतर आई थी  बँगले के सामनेवाले खुले अहाते में
कैसी हो सकालो
पूछते हुए उसे स्वयं प्रतीत हुआ था  कुछ गलत कह गई है  कैसा होना है उसे ऐसी परिस्थिति में
 उसे देखकर सकालो उठ खड़ी हुई थी
ठीके हैं दीदिया
बहुत दिन नहीं आई  कहाँ रही इतने दिनों तक
पुलिस टेसन में रोज जाना पड़ता था हाजिरी देने  एहे के वास्ते
सुनकर उसका दिल बैठ गया था  पुलिस स्टेशन


 बात बदलने के गरज से उसने पूछा था   तबीयत ठीक है
 बच्चा
उसकी बात काटकर सकालो ने एकदम उदासीन भाव से कहा था  जैसे बयान दे रही हो   बच्चा तो नाश हो गया दीदिया
नाश हो गया


 यानी


 मर गया
उसे यकायक उसकी बात का अर्थ समझ में नहीं आया था
क्यों  क्या हुआ
उस रात हम भागते रहे जंगल में  फिर पेट पर मार भी पड़ी थी  दरोगा ने बूट से
कहते हुए वह अचानक रुक गई थी  शायद उसका गला भर आया था
 एक लंबे सन्नाटे के बीच दोनों देर तक बैठे रह गए थे
 उसे विश्वास नहीं हो रहा था  कहाँ आ गई है वह  किस जमाने में


 आज के सभ्य समाज में ऐसा भी होता है


 ह्युमन राइट्स  डेमोक्रेसी  फ्रीडम


 क्या यह सब महज शब्द हैं   खोखले और अर्थहीन


 इनका कोई अस्तित्व ही नहीं दुनिया के इस हिस्से में
उसने सकालो की तरफ देखा था  उसकी आँखों के पथराए हुए मौन में अब कुछ भी नहीं बचा था   न तकलीफ  न कोई शिकायत
 एक सपाट दीवार में तब्दील हो गई थी वह  अपने अंदर सारे कोलाहल समेटकर


 जैसे अब क्या  कभी भी जीवित नहीं थी
वह समझ सकती थी  इस तरह से सारे दरवाजे बंदकर यदि अपने अंदर पड़ी रही तो वह जल्द ही एक कब्र में तब्दील होकर रह जाएगी
 एक गूँगे की पीड़ा अभिव्यक्ति न पाकर शेष पर्यंत पत्थर ही बन जाती है अक्सर  ठीक इन अनगढ़  बेडौल पठारों की तरह
अब क्या करोगी
 उसने हिचकते हुए उससे पूछा था
मालूम नहीं दीदिया
सब ठीक हो जाएगा सकालो
वह उसके पास से उठ आई थी
 अपनी बातों पर उसे स्वयं यकीन नहीं था  सकालो क्या करती
 आकाश में बहुत ऊपर एक चील चक्कर काट रहा था  उसकी आवाज तेज चीख की तरह सुनाई पड़ रही थी
 न जाने किस शब पर उसकी नजर है


 यहाँ इनकी कमी नहीं   इनसान और जानवरों के शव की


 इस निविड़ वन के सीने में न जाने कितनी मौतें  हत्याएँ निःशब्द दर्ज हैं  होती रहती है
 उनका कोई हिसाब नहीं
 कुछ संख्याएँ  वह भी सही नहीं
 मगर क्या फर्क पड़ता है


 इस उर्वर जमीन पर जान और संपदा की कमी नहीं   चोरी  तस्करी  हत्या  लूट के लिए


 जाने कब से चल रहा है यह सब   अमानवीय शोषण और दोहन
वह मुड़कर सकालो को देखती है   जमीन की ओर देखती हुई  अपने जुडे हुए घुटनों पर थुथनी टिकाए  कितनी मलिन और कातर


 उसके अंदर प्रतिकार एक तीव्र लपट की तरह उठा था   ऐश्वर्य की कोख से जन्में हुए यह गरीब  निर्धन लोग


 खुद रिक्त होकर न जाने किस किस की तिजोरियाँ भर रहे हैं
 कब थम सकेगा यह सब
उसी शाम वह न चाहते हुए भी डॉ
 सान्याल के बँगले पर गई थी
 उन्होंने ही मुल्की के हाथों खबर भिजवाई थी
 वह कोलकाता लौट रहे थे
 वहाँ के किसी वृद्धाश्रम में रहने के लिए
 फिर शायद कभी लौटना न हो
डॉ
 सान्याल को वह यकायक पहचान नहीं पाई थी
 एकदम से बहुत बूढ़े और कमजोर हो गए थे
 कुर्सी पर किसी शब की तरह निढाल पड़े थे
 वह समझ गई थी  वह ज्यादा दिन नह जी सकेंगे
 यह उनकी अंतिम यात्रा है
उसे देखते ही वह उसके हाथ पकड़कर रोने लगे थे  किसी बच्चे की तरह
 उनके प्रति मन में गहरी वितृष्णा के भाव होते हुए भी वह कुछ कह नहीं पाई थी  चुपचाप बैठी रह गई थी
 अब यह मनुष्य घृणा के योग्य भी शायद नहीं रह गया था   इतना दयनीय और असहाय


 किसी भी क्षण घुन खाई दरख्त की तरह टूट पड़ने को तत्पर
अपनी गीली  धूसर आँखों से वह उनकी तरफ टुकुर टुकुर देखते रहे थे  मगर चाहकर भी कुछ कह नहीं पा रहे थे
 होंठ किसी पर कटे परिंदे की तरह फरफराकर रह जाते थे
 आखिर वह उठ खड़ी हुई थी
अब मुझे चलना होगा काका बाबू
उन्होंने अपनी निरंतर बहती आँखों को उल्टी हथेली से पोंछने का प्रयास किया था
फिर शायद हम कभी न मिलें


 मगर मैं जानता हूँ  मुझे मौत जल्दी नहीं आएगी  सब कुछ यहीं चुकाकर जाना पड़ेगा
उनकी बातों का कोई जवाब दिए बगैर वह वहाँ से निकल आई थी
 बँगले के गेट से निकलते हुए उसने देखा था   चंपा का पेड़ फूलों से लदा खड़ा है   सितारों से चमकीले गहरे पीले फूल


 जमीन पर झरे हुए फूलों की कालीन सी बिछी हुई थी  चारों तरफ हवा उनकी बासी  उनींदी गंध से बोझिल हुई जा रही थी
 उसने उनकी तरफ अपनी पीठ फेरकर कदम तेज कर दिए थे
 चंपा की मादक सुगंध दूर तक उसका पीछा करती रही थी  साथ ही दो भीरु आँखों की कातर चावनी भी   मूक प्रार्थना से भरी हुई


 वह जानती है  इनसे छूटने के लिए अब जीवन भर का पलायन भी पर्याप्त नहीं
कौशल को गए कई दिन हो गए थे
 उसका उपन्यास का काम भी खत्म हो चुका था
 दो दिन पहले ही वह उसका फाइनल ड्राफ्ट अपने प्रकाशक को कुरियर करवा चुकी थी
 अमेरिका जाने के लिए उसे टिकट आदि की व्यवस्था करने के लिए दिल्ली लौटना था
 मगर कौशल से मिले बगैर वह जाना नहीं चाहती थी
 न जाने क्यों कोलकाता जाने के बाद कौशल ने एक बार भी उसके साथ संपर्क नहीं किया था
 उसकी मित्र अपने पूरे परिवार के साथ आनेवाली थी  मगर वह भी किसी कारण से अब आ नहीं पा रही थी
वह रेंजर साहब से भी पूछ आई थी  उन्हें भी कौशल की तरफ से कोई सूचना नहीं मिली थी
 वे कौशल के लिए चिंतित लग रहे थे
क्या करूँ मिस अपर्णा  यहाँ की हालत बहुत निराशाजनक है
 या तो आप सब कुछ देखकर भी आँखें मूँदकर रहें या इनके दल में शामिल हो जाइए
 दूसरा कोई विकल्प नहीं


 अब सोच रहा हूँ यहाँ से चला जाऊँ  इस तरह से खुली आँख से सब कुछ देखते हुए चुपचाप रहा नहीं जाता


 अंदर एक अदालत है जो कभी खारिज नहीं होती  चलती रहती है
 बहुत त्रासद है यह सब
वह अकेली पड़ी पड़ी निराश होने लगी थी
 कौशल का न होना एक अभाव सा बनकर उसे दंश देने लगा था
 पूरा जंगल ही नहीं  वह भी अंदर से एकदम निर्जन हो आई थी
 किसी तस्वीर के यकायक हट जाने के बाद के दीवार की सी हो रही थी जिंदगी   एक भद्दा दाग और खालीपन   एकदम निचाट


 तस्वीर का न होना तस्वीर के कभी होने का बहुत शिद्दत से अहसास दिलाता है
 वह तस्वीर जो दीवार के साथ साथ जीवन का भी हिस्सा हो जाता है  अनजाने ही
 उसका हट जाना जीवन के एक अहम हिस्से को एक नंगी  बदसूरत दीवार में तब्दील कर देता है


 ठीक इस तरह से
 वह आईने में खुद को देखती है और कहती है
इन दिनों वह फिर खुद से बोलने लगी है
 एकांत अंदर घोंसला डाल रहा है  अंधकार के विशाल डैने फैल रहे हैं  सब कुछ धूसर  विवर्ण है
सकालो अपनी बहन के साथ जंगल जाती है  लकड़ियाँ बिनकर लाती है  महुआ सुखाती है और इन सब के बीच कभी अचानक बैठकर आकाश की तरफ देखने लगती है
 ऐसे में उसकी आँखों में न जाने क्या होता है   किसी खंडहर की तरह भाँय भाँय करता हुआ
कई बार अपर्णा उससे बात करने की कोशिश करती है  मगर उसके अंदर सब कुछ सील की तरह बँधकर स्तब्ध हो गया सा प्रतीत होता था
 बस देखती रहती थी चुपचाप  आँखों में टँका उसका कहन शब्दों से परे होकर निसृत होता रहता था  अदृश्य उंगलियों से उसे छूता हुआ लगातार


 वह सिहर सिहर जाती थी
एक बार पूछा भी था उससे उसने
तुम्हारे मन में बदला लेने की बात नहीं उठती
 उस जैसी तो कितनी औरतें स्वयं पर हुए अन्याय के विरोध में हाथ में हथियार उठा चुकी है  नक्सलियों या माओवादिओ के संगठन से जुड़ गई है
उसकी बात सुनकर वह गहरी साँस लेकर रह गई थी
इन बातों का भी कुच्छो मतलब नहीं दीदिया


 गरीबों का कोई सच्चा हमदर्द नहीं
 सब हमरी ही चिता पर हाथ सेंकते हैं
 सबके अपने अपने सवार्थ हैं   फिर वह परशासन के लोग हों  पुलिस हो  पूँजीपति या यह नक्सलवादी


 हमको तो हर तरफ से मरना है
 पुलिस  महाजनों के हाथ से छूटते हैं तो नक्सलवादियों की गिरफ्त में आ जाते हैं
 औरतों का हाल तो और बुरा है  उसे घेरकर महाभोज लगा है
 पुलिस लॉकअप में भी उसका बलात्कार होता है और अपने इन तथाकथित कामरेडों  गरीबों के हमदर्दों के द्वारा भी
 उसके बचने का कोई उपाय नहीं दीदिया
सुनकर वह सन्न रह गई थी
 यह सब भी होता है
 आखिर किसका यकीन किया जाय
 सकालो पढी लिखी है यह वह जानती थी  मगर इतनी समझदार भी है  यह पहली बार समझ सकी थी
 उसने अपने आस पास के हालात को बिल्कुल सही पकड़ा था
जितनी भी औरतें गई थी इन लोगों का साथ देने उनमें से अधिकतर के साथ यही हुआ है   बलात्कार  शोषण


 कल ही एक ग्यारह वर्ष की बच्ची का हमल गिराया गया था  वह भी जंगल में


 इतना खून बहा की मर गई
 सूखे नाले के पास से उसके माँ बाप उसकी अधखाई लाश उठाकर ले गए
 हाईना खा गए थे उसे
 ट्रेनिंग दिलवाने की बात करके उठा ले गए थे यही लोग
 अब कहिए
सुनकर वह भागती हुई अपने कमरे में आ गई थी
 उस समय वह अपनी उबकाई रोक नहीं पा रही थी
दो सप्ताह के बाद कौशल कोलकाता से लौटा था  बिल्कुल बदला हुआ सा
 लुटा बिखरा चेहरा  बढ़ी हुई दाढ़ी


 आकर देर तक चुपचाप बैठा रह गया था   एकदम अन्यमनस्क  खोया खोया
 न जाने किस सोच में एकदम गहरा डूबा हुआ था
 अपर्णा ने अपनी तरफ से कुछ पूछा नहीं था  मगर उसे अचानक से देखकर उसकी आँखें जल उठी थीं
 किसी तरह स्वयं को संयत किया था उसने
मिस्टर हडसन की लाश मिली है


 सिर्फ धड़  सर गायब है


 बहुत देर बाद कौशल ने कहा था
 सुनकर वह स्तंभित रह गई थी
एक कप चाय पिला दो अपर्णा
न जाने कितनी देर बाद कौशल ने उससे कहा था
 फिर थोड़ी देर तक उसे देखता रहा था   तुम ठीक हो
हाँ


 एक संक्षिप्त सा जबाव देकर वह चुप रह गई थी  एक मान भरी चुप्पी
मुझे यहाँ से जाना पड़ा था अपर्णा


 नयन के पिताजी ने खबर भिजवाई थी
 कोलकाता में बहुत बड़े राजनीतिज्ञ हैं   बताया था तुम्हें


 उनकी मदद नहीं मिलती तो इस बार जरूर अंदर कर दिया जाता  सारी व्यवस्था हो चुकी थी
अंदर कर दिए जाते
 किस अपराध में
 उसे सुनकर आश्चर्य हुआ था
अपराध


 उसके सवाल पर कौशल मुस्कराया था  एक बहुत थकी हुई मुस्कराहट  गरीबों का साथ देना


 यह कम बड़ा अपराध है
मगर कोई हमें यह सब करने से कैसे रोक सकता है
 लोकतंत्र है


 दुनिया की सबसे बड़ी डेमोक्रेसी
उसकी बात सुनकर कौशल के चेहरे पर अजीब सी मुस्कराहट छा गई थी   लोकतंत्र सिर्फ संविधान में है  सरकारी बयान और राजनेताओं के भाषणों में है  बाकी कहीं नहीं


 वास्तविकता यह है कि यहाँ तो पूँजी और पूँजीपतियों का राज्य है
 बाजार हर जगह घुस गया है और यही बाजार यहाँ सब कुछ तय करता है   नीति नियम  कानून


 सब कुछ
बाजार के पीछे पैसे की ताकत है और यह पैसा आज का सबसे बड़ा भगवान है


 और गरीबों  गरीब देशों का यम भी
 शहरों  जंगलों में पटी पड़ी ये लाशें


 यह सब क्या कहती हैं
 पूरी मनुष्य जाति पर चंद लोगों का राज  उनका कब्जा   इसी पैसे के बल पर
 इन्हीं के कारण तो आज ये नक्सली  माओवादी इस तरह से सर उठा रहे हैं  विद्रोह पर उतर रहे हैं
 आम लोग सामाजिक न्याय के अभाव में विवश होकर प्रतिरक्षा में हथियार उठा रहे हैं  एक आरपार की लड़ाई तो होनी ही है
उसकी बातें सुनकर अपर्णा गहरे तक हिल गई थी
 न जाने आगे क्या होनेवाला है
जो कुछ हो रहा है  क्या तुम उससे सहमत हो
 क्या सारी समस्याओं का हल इस तरह से हो सकेगा   हथियार उठाकर खड़े हो जाने से



 लोकतंत्र का विकल्प यह माओवाद  नक्सलवाद हो सकता है
मैं नहीं जानता अपर्णा  सच कहो तो मैं खुद असमंजस में हूँ


 दुनिया में पहले भी ऐसी सशस्त्र क्रांति हो चुकी है  मगर हुआ क्या  रूस जैसे कम्युनिस्ट देशों का हश्र तुम्हारे सामने है
 असल में बात यह है कि सत्ता में आते ही लोगों का चरित्र बदल जाता है
 मनी करप्ट्स  बट पावर करप्ट्स नेसेसरिली
फिर इतने बलिदान  संघर्ष किसलिए  जब होना कुछ नहीं है
अपर्णा की आवाज में गहरी निराशा थी
 अपने ही अनजाने वह उठकर टहलने लगी थी
 टहलती हुई खिड़की के पास जाकर वह बाहर देखने लगी थी  गहरे स्लेटी बादलों से आकाश ढँक आया था
शायद आज बारिश होगी
कहते हुए उसके अंदर की हलचल उसके चेहरे पर स्पष्ट झलक रही थी
 सहज दिखते हुए भी वह गहरे तनाव में थी
कुछ देर की चुप्पी के बाद कौशल ने सर उठाया था
ऐसे भी हाथ पर हाथ धरे हम चुपचाप बैठ तो नहीं सकते
 कोशिश करना  कर्म करना हमारा फर्ज भी है और धर्म भी


 आखिर हम मनुष्य है  पशु की तरह कैसे निर्विरोध अत्याचार सहकर जी सकते हैं
 अपर्णा  जीवन की यही जिजीविषा हमें जिंदा रखती है


 इनसान सबसे गरीब या दयनीय तब होता है जब उसके पास देखने के लिए कोई सपना नहीं होता या उसके हृदय में प्यार नहीं होता
हम हमारे वर्तमान लोकतंत्र में भी तो इन समस्याओं का हल ढूँढ़ सकते हैं कौशल
 अपर्णा ने अपनी तरफ से सोचने का प्रयास किया था
अब तक तो ढूँढ़ ही रहे थे  आजादी के कितने साल बीत गए  बोलो
 आजादी के बाद सत्ता और संसाधनों को हथियाने के चक्कर में पूरे राष्ट्रीय चरित्र का ऐसा गहरा पतन और विचलन हुआ है कि जिसकी कल्पना भी नहीं की जा सकती
 इस जमीन को घेरकर एक महाभोज लगा है   गिद्धों और भेड़ियों का महाभोज
 ऐसी हालत में कितनी उम्मीद की जाय और कहाँ तक
उसने आज तक कौशल को कभी इतना निराश नहीं देखा था
 वह इस तरह से बैठा था कि जैसे सब कुछ हार आया हो
 उसके झुके हुए कंधों की तरफ देखते हुए उसका मन भर आया था
 क्या करे कि उसे थोड़ी सांत्वना मिल सके  वह यकायक सोच नहीं पाई थी
 एक गहरी उदासी माहौल में तैर आई थी
 दिन का रंग गहरा धूसर पड़ रहा था
 बादल बरसने बरसने को हो आए थे
इतने निराश होने की भी शायद जरूरत नहीं  हो सकता है  इसी संघर्ष से कुछ अच्छा नतीजा निकल आए
अपर्णा ने कौशल को तसल्ली देनी चाही थी
 वातावरण बहुत बोझिल हो आया था
 एकदम दमघोटूँ
पता नहीं  अब तो एक तरह की निराशा सी होने लगी है
 इन मूवमेंट्स का भी चरित्र और रुख बदल रहा है
 हर तरफ से निराश होकर गरीबों ने  आदिवासियों ने   एक पूरे सर्वहारा वर्ग ने   इन नक्सलियों का साथ दिया था  मगर उन्हें क्या मिला   वही सब जो अब तक सामंतवादी ताकतों से उन्हें मिलता रहा था   शोषण और अत्याचार


 पूँजीवादी देशों के हाथों की कठपुतली बने अब यह संगठन   अधिकतर संगठन   अपनी नैतिकता और लक्ष्य से भटक चुके हैं
 विदेशी पैसों की पट्टी इनकी आँखों में बँध गई है
 अब तो यह भी सही गलत का फैसला करने में बिल्कुल सक्षम नहीं रहे
थोड़ा रुककर उसने फिर कहा था
शुरू में कुछ ईमानदार लोग थे जो अपनी पूरी आस्था के साथ अन्याय और अत्याचार के खिलाफ इस लड़ाई में उतरे थे  उन लोगों की लड़ाई  जो अपने हक के लिए खड़े नहीं हो पाते  युगों की प्रताड़ना ने जिन्हें मूक और बधिर बना दिया है  मेरुदंड तोड़ दिया है
 उन्हें जगाना  सतर होकर अपनी जमीन पर खड़े रहना सीखना  साथ में अन्यायी के पंजे में पंजे डालकर एक अंतहीन लड़ाई का आगाज करना


 ऐसा ही सत था उनकी मंशा में  इस बात से कोई इनकार नहीं कर सकता   मगर


 बीच में ही कुछ लोभी और अपराधिक मनोवृत्ति के लोगों ने इसे हाईजैक कर लिया
 अब तो यह बहुत ही गलत किस्म के लोगों के हाथों में पँहुच चुका लगता है
कहते हुए कौशल थोड़ी देर के लिए रुका था  जैसे अपने उलझे विचारों को एक क्रम देने का प्रयत्न कर रहा हो  फिर धीरे धीरे बात आगे बढ़ाई थी  जैसे स्वयं से ही संबोधित हो
महत उद्देश्य को लेकर शुरू हुआ यह मुहिम अब अधःपतन के कगार पर पहुँच गया है
 महिलाओं पर अत्याचार हो रहा है  पैसों की लूट लगी है
 सरकारी अमला  राजनेता  जंगलों के ठेकेदार  बहुराष्ट्रीय  राष्ट्रीय कंपनियाँ और यह तथाकथित क्रांतिकारी  नक्सली और माओवादी


 सब एक ही थैली के चट्टे बट्टे हैं   अंदर से मिले हुए
 पैसे और सत्ता की बंदरबाँट लगी है हर जगह
तुम क्या चाहते हो कौशल
मैं किसी वाद के मकड़जाल में नहीं उलझना चाहता
 एक संवेदनशील मनुष्य होने के नाते बस यही चाहता हूँ कि मनुष्य को मनुष्य होने का सम्मान मिले और वह अपने अधिकारों के साथ एक सुखी  सुरक्षित जीवन जी सके
 इतना ही  और कुछ ज्यादा नहीं
उस दिन कौशल जल्दी चला गया था
 अपर्णा उसे रोक नहीं पाई थी
 न जाने क्यों पिछले कुछ समय से उसे अपना अकेलापन त्रस्त करने लगा था
 कौशल के साथ ने उसकी आदत बदल दिया था
 एकांत और अकेलेपन के बीच का अंतर अब धीरे धीरे स्पष्ट होने लगा था
 एकांत उसे अब भी प्रिय था  मगर रिश्तों की दुनिया में एकदम से बेघर हो जाना कहीं रह रहकर दंश दे जाता था  बहुत गहरी और तकलीफदेह
इन दिनों हर तरफ से लगातार बुरी खबरें आ रही थीं
 रोज कहीं न कहीं विस्फोट  हत्या  पुलिस या आम लोगों की मौत


 चारों तरफ पुलिस की गश्ती गाड़ियाँ घूम रही थीं  उन्होंने जंगल के भीतरी इलाके में अपनी दबिश बढ़ा दी थी
अपर्णा ने आदिवासी बस्तियों में जाना कम कर दिया था  एक तरह से बंद ही
 कभी कभी हेल्थ सेंटर या आँगनबाड़ी जैसी संस्थाओं में जाती थी
 कौशल अधिकतर व्यस्त रहता था  उससे मिलने पहले की तरह आ नहीं पाता था
कुछ दिनों बाद मानसून के बादल आकाश में घिर आए थे
 कई दिनों तक लगातार बारिश होती रही थी
 पूरा जंगल एकदम से ताजी हरियाली में नहा उठा था
 मोर के अनवरत केंका  पपीहे की पीक से वन वनांतर गूँजते रहते
 ऐसी सघन हरीतिमा शायद वह पहली बार देख रही थी
 दूर दूर तक बस मखमली घासों की बिछी हुई कालीन और झूमते लहराते पेड़ पौधे
प्रकृति के नयनाभिराम ऐश्वर्य ने अस्थायी तौर पर ही सही  उसके मन के अमित संताप को एक सीमा तक हर लिया था
 एक दिन वह बारिश में देर तक भीगी थी  उसे लगा था  उसका बचपन लौट आया है
 कोयल और सुगना नदियों की धाराएँ एकदम से उफन आई थीं
 उनकी भरी पूरी देह को देखकर यकीन नहीं आता था  कल तक यही नदियाँ रेत की ढूहों के बीच निस्तेज पड़ी रहती थीं
 और भी न जाने कितनी बरसाती नदियाँ जादू की तरह अनायास पहाड़ों से फूट पड़ी थीं
 तेज गति से नीचे उतरती उनकी धाराएँ पत्थरों से टकरातीं तो जलकणों के सफेद बादल से छा जाते
 वादियों में उद्दाम हवा की धमक और जल प्रपातों का शोर निरंतर गूँजता रहता
 पहाड़ियों के माथे पर धुंध  धुआँ के बादल छाए रहते
 जमीन से भाप उड़ता रहता
 एकदम स्वप्नवत सब कुछ  मायावी
एक दिन कौशल भी उसके साथ था
 बँगले में लौटते हुए अचानक बारिश शुरू हो गई थी
 उनके पास छाता नहीं था
 पूरी तरह से भीग गए थे दोनों
 यूँ साथ साथ भीगना उसे अच्छा लगा था
 इन दिनों उदासी की धूसर  गहरी अनुभूतियों के बीच रंगीन  पारदर्शी बुलबुलों की तरह कुछ अनायास खिल आता है  उसे एक सुखद आश्चर्य में डुबोते हुए
वह अपनी हथेली में उन क्षणों की मीठी  अनाम अनुभूतियों को देर तक बाँधे रखती है  एकांत में उलटती पलटती है  सिरहाने रखकर सो जाती है


 सपनों में भी रंगों के हल्के से छींटे पड़े हैं  सेमल के रेशमी फाहे की तरह कुछ आसपास उड़ता फिरता है रात दिन


 न जाने कितने अनाम जंगली फूलों की गंध उसने धीरे धीरे पहचानी हैं  उनसे मित्रता की है   रकम रकम की



 कुछ सुंदर है जो फिर से अँखुआ रहा है  आकार ले रहा है रंगोली की तरह सारा मन जोड़कर  एक छोर से दूसरे छोर तक
छोटी छोटी चीजों में जादू है
 हल्की  नन्हीं बूँदों में इंद्रधनुष सिमटा रहता है  पत्थरों के बीच टलमल करते पानी के मुट्ठी भर सोते में सारा आकाश बँधा पड़ा रहता है
 वह देखती है और आश्चर्य में डूब जाती है   यही वह दुनिया है जहाँ वह अब तक जीती आई थी
 देखा तो न जाने कब से है  मगर जाना अब है


 एक नन्हीं सी चिड़िया के पंखों में अनंत आकाश होता है  आँखों की पुतलियों में पूरा मन   संवेदनाओं से आर्द्र और आप्लावित


 देह अनवरत पड़ती झींसी में गीली होती है और एक गर्म लौ में मन नहाता रहता है सूरजमुखी की तरह  सुनहली हँसी में भीगता रहता है क्षण क्षण
अंदर का कोई अँधेरा कोना गाहे बगाहे कसमसाता है   यह पाप है  बहुत गलत


 कोई दूसरा कोना मद से बोझिल मुस्कराता है   तत्क्षण   मगर बहुत खूबसूरत
दुख और सुख की मायावी धूप छाँव में वह निरंतर भटकती रहती है
 दो जल भीगे नयनों की स्मृति जब तब मन को छू आकूल कर जाती है तो न जाने किसकी अदृश्य उंगलियाँ देह पर पारदर्शी कविताएँ रचकर उसे समय समय आपाद मस्तक सिहरा भी जाती है
 कभी उसे लगता है  वह स्वयं के लिए ही एक पहेली हो गई है
 कितना असहाय लगता है ऐसे क्षणों में


 दुर्बल बाँहों में अपना ही भार नहीं सँभलता
 एक क्षण वह पत्थर होती है   ठोस  अडिग  दूसरे क्षण पानी   तरल  बहती हुई


 वह सोचना चाहती है  वह कहाँ जा रही है  किस दिशा में


 दिशा ज्ञान लुप्त सा हो आया है
 कभी लगता है  बहुत दूर निकल आई है  कभी महसूस होता है  कहीं गए ही नहीं  वहीं खड़े हैं जहाँ से चलना शुरू किया था
एक दिन चाय पीते हुए कौशल ने कहा था  जानती हो अपर्णा  इस बार कोलकाता में अपनी बेटी से मिलकर समझ पाया  वह मुझसे बहुत दूर चली गई है
 नयन ने उसे मेरे खिलाफ कर दिया है
 उसकी आँखों को देखकर मुझे डर लगा  मैं अंदर तक सिहर गया
 उनमें अपनत्व नहीं  एक अपरिचित दृष्टि है  किसी अनजान व्यक्ति की सी
 एक किस्म की घृणा


 अब तक यही लगता रहा था कि मेरी बेटी मुझसे थोड़ी दूर है  शारीरिक रूप से  और कुछ नहीं
 जब भी जिंदगी मौका देगी  मैं हाथ बढ़ाऊँगा और उसे छू लूँगा


 मगर इस बार बहुत अजीब लगा
 शायद मैंने उसे खो ही दिया है  हमेशा के लिए
 मन की कच्ची जमीन पर जितनी आसानी से दाग लगते हैं उतनी आसानी से मिट भी जाते हैं
 बहुत अकेला हो गया अचानक   पूरी तरह से   वह नहीं  उसकी उम्मीद भी नहीं
कहते हुए उसकी आवाज न जाने कैसी हो आई थी  अचानक से बुझ गई लौ की तरह एकदम निष्प्रभ


 देर तक चुप रहने के बाद उसने कहा था  एक तरह के संकोच के साथ  जैसे अपना अपराध कबूल रहा हो
नयन के पिता मुझसे बहुत स्नेह रखते हैं
 उनकी हमेशा से कोशिश रही है कि मैं और नयन एक हो जाए फिर से
 इस बार भी वह यही कह रहे थे
 दीया के लिए मैं कुछ भी कर सकता था  मगर नयन के अहंकार


 उसने हर बार मुझे खाली हाथ लौटा दिया
 वह कभी भी नहीं बदलेगी
सुनकर वह कहीं से उदास हो गई थी  तो इस बार भी कौशल अपनी पत्नी के पास आपस के तनाव और मनमुटाव दूर करने गया था


 और वह यहाँ


 कितना सूना हो गया था उसके बिना उसका जीवन
 कौशल उसके सपाट चेहरे की ओर देखता रहा था
मैंने कहा था  मैं दीया के लिए कुछ भी कर सकता हूँ  आई होप यु अंडरस्टैंड  व्हाट आई मीन
यस  आई डु


 किसी तरह वह इतना ही कह पाई थी
 इसके बाद दोनों के बीच एक बहुत आश्वस्तिकर चुप्पी घिर आई थी
 फिर अपर्णा ने ही बात का सूत्र दुबारा सँभाला था  ठहरे हुए लहजे में  जैसे बयान दे रही हो   कौशल  मैं अमेरिका लौट रही हूँ
कौशल एकदम से चौंक पड़ा था
अपर्णा  क्या मैंने तुम्हें दुख पहुँचाया



 पूछते हुए उसने अनायास उसका हाथ पकड़ लिया था
ऑफकोर्स नॉट


 मुझे कुछ काम है  जाना पड़ेगा
कब लौटोगी
 लौटोगी न
 इस बार पूछते हुए उसके हाथ का दबाव बढ़ गया था
अभी तक इस विषय में सोचा नहीं
 मगर
न जाने क्या कहते कहते वह यकायक ठहर गई थी
 कौशल एकटक उसकी तरफ देख रहा था  वह उन आँखों की तपिश बर्दाश्त नहीं कर पा रही थी
 कुछ देर तक चुप रहने के बाद कौशल अचानक उठ खड़ा हुआ था
अब चलूँगा  कुछ जरूरी काम याद आ गया है
अपर्णा उसे रोक नहीं पाई थी
 खड़ी रही थी पत्थर की तरह
 कौशल की जीप धूल उड़ाती हुई कुछ ही क्षणों में आँखों से ओझल हो गई थी
 उसके जाते ही एक भयावह सन्नाटा आसपास व्याप गया था
 अपर्णा को लगा था  वह इस गहरे मौन में आपाद मस्तक ढँक गई है
 एकदम से सहम गई थी वह
 कौशल से परे होकर उसके पास सन्नाटे के सिवा और कुछ होता क्यों नहीं
 क्या उसका अपना अब कुछ भी नहीं रहा
दूसरे दिन के डाक से आशुतोष की एक चिट्ठी आई थी   बेहद लंबी चौड़ी
 


वह चाहता था कि अब वह उसके जीवन में वापस चली आए
 तापसी उसे छोड़कर किसी और के पास चली गई है और अब उसे भी अपनी गलती का अहसास हो गया है
 उसे दिल का दौरा पड़ा है
 वह अपनी सारी गलतियों को सुधारना चाहता है और उसके साथ नए सिरे से जिंदगी की शुरुआत करना चाहता है
 बाकी की जिंदगी दोनों साथ साथ गुजारें यह उसकी हार्दिक इच्छा है
 उसने काजोल की समाधि को भी संमरमर से बँधवाने की इच्छा जाहिर की थी जो अब तक उससे हो नहीं पाया था
चिट्ठी पढ़कर वह देर तक चुपचाप बैठी रह गई थी
 अंदर कहीं कोई प्रतिकिया उत्पन्न नहीं हुई थी
 कभी कभी उसे स्वयं से ही डर लगता था कि कहीं वह पत्थर की तो नहीं हो गई है
 कोई आघात अब पीड़ा क्यों नहीं पहुँचाता
 क्यों अंदर की हरी भरी जमीन एकदम से ऊसर हो गई है
 कोई अकेला फूल  एक चेहरा भर हँसी या क्षण भर की जुगनू सी जलती बुझती उमंग   कुछ भी जिसे जीवन या उसका संकेत कहा जा सके


 वह स्वयं को ही बार बार किसी उम्मीद से टटोलती और फिर गहरे तक निराश हो जाती
 मन का एक हिस्सा मरु में परिवर्तित हो गया है  शायद हमेशा के लिए ही
एक दिन कौशल ने न जाने कैसी इच्छा भरी आवाज में कहा था    कभी जिंदगी ने तुमसे माँगा तो उसे एक अवसर जरूर देना अपर्णा  मना मत कर देना
वह कोई जवाब नहीं दे पाई थी
 कौन सा मौका वह दे इस जीवन को या स्वयं को
 अब वह क्या पा सकती है या पाने की इच्छा रह गई है
 आँखों के सामने सिर्फ काजोल का
रक्तशून्य चेहरा और उदास आँखें हैं
 उसकी कातर मिनती   माँ  मुझे जीना है  मुझे बचा लो माँ  मैं मरना नहीं चाहती  क्रिसमस आ रहा है  मुझे कैरोल गाना है


 याद
आते ही अपनी अक्षमता के तीव्र बोध से वह आपाद मस्तक ढँक जाती है
 उस बार क्रिसमस से पहले की रात फायर प्लेस के पास संता क्लॉज के लिए उपहार के मोजे लटकाते हुए
उसने एकाग्र मन से प्रार्थना की थी   इस बार मेरी काजोल के लिए उपहार में खिलौने नहीं  एक लंबी उम्र रखना  एक स्वस्थ जिंदगी
दूसरे दिन क्रिसमस की सुबह काजोल मर गई थी
 संता क्लॉज मिठाई  खिलौने बाँटने के चक्कर में उसकी बेटी के मोजे में जिंदगी का उपहार रखना भूल गया था


 चर्च के
घंटे लगातार बज रहे थे  बर्फ गिरकर पूरी दुनिया कफन की तरह सफेद हो गई थी
 गहरे मटमैले आकाश के नीचे एक उजली  निखरी दुनिया   दूर दूर तक


 उसने खिड़की पर पड़े
लेश के सफेद पर्दे उठा दिए थे  फिर काजोल की तरफ देखा था
 उसके चेहरे पर मौसम का वही बर्फ था  वही सर्द सन्नाटा


 देखकर उसके अंदर सब कुछ हिम हो आया था
 वह
बुरी तरह हिल उठी थी
 और नहीं  यह धैर्य  यह साहस  यह अंतहीन लड़ाई


 कुछ तड़का था भीतर शीशे की दीवार की तरह
 झनाके के साथ टूटकर बिखरा था
 अचानक सुधबुध खोकर
चिल्लाई थी   काजोलऽऽऽ


 मगर तभी चर्च में बज उठी घंटियों की आवाज में जैसे उसकी चीख डूबकर रह गई थी
पूरा संसार खुशी में झूम रहा था  नाच रहा था   ओ माई लॉर्ड
 यु सेंट योर सन टु सेव अस  ओ माई लॉर्ड


 उसकी काजोल को वह बचा न सकी  कोई बचा न सका


 एक उतनी
छोटी सी जान को


 उस दिन काजोल के साथ उसका भगवान  उसकी आस्था  उसका सब कुछ मर गया था
 एक ही झटके में सब कुछ


 उस दिन जो मर गया था वह आज तक जिंदा कहाँ हो
सका
कभी कभी साथ चलनेवाले किसी मोड़ पर आकर अलग रास्ते पर चल भी देते हैं  मगर आशुतोष ने जिस मुकाम पर उसका साथ छोडा था  वह चाहकर भी भुला नहीं पाती
 त्रुटियों को
क्षमा किया जा सकता है  परंतु अपराध
पिछली बार पीने के बाद कौशल ब्रांडी की आधी बोतल छोड़ गया था
 वही निकालकर वह शाम से पीती रही थी
 पुनिया बँगले के अहाते में महुआ सुखाने के लिए डाल रही थी
 बाँस
की टोकरी में वह केंद के फल  महुआ  कचरा  आँवला और न जाने क्या क्या चुनकर लाई थी
 उसका दो साल का बेटा उसकी पीठ पर साड़ी से बँधा अँगूठा चूस रहा था
 वह ब्रांडी
के धीरे धीरे गहराते खुमार में पुनिया के गले में तीन चार लड़ियों में झूलती कूचफल की काली बिंदुओंवाली चटक लाल माला देखती रही थी
 नीम तेल से चुपड़कर बाँधे गए
जूड़े में भी उसने गुड़हल के रक्त लाल फूल खोंसे हैं
 वह इस क्षण कितना सुखी  संतुष्ट दिख रही थी
 उसे अनायास उस अपढ़  निर्धन वनबाला से रश्क सा हो आया था
 जो
उसके पास है  उसके पास नहीं है   उसका बच्चा  उसके रिश्तों की भरी पूरी दुनिया
वह अपने में डूबी पड़ी रही थी  न जाने कितनी देर तक


 और फिर न जाने अचानक कहाँ से प्रकट होकर कौशल ने उसके कंधे पर पीछे से हाथ रख दिया था
 उसने उसे अलस भाव से
मुड़कर देखा था
तुम रो रही हो अपर्णा
पूछते हुए कौशल के स्वर में कोई आश्चर्य नहीं था
 न जाने वह कब से रोती रही थी  कौशल ने पूछा तो आभास हुआ
 कौशल ने बैग से निकाकर ब्रांडी की नई बोतल मेज पर रखी
थी
 आज वह थर्मस में भरकर बर्फ भी ले आया था
 गिलासों में हल्का भूरा द्रव्य उड़ेलकर दोनों धीरे धीरे घूँट भरते रहे थे
 कौशल ने उससे उसके रोने के बाबद कुछ भी
नहीं पूछा था
 उसे उसकी यही आदत सबसे भली लगती थी
 वह कभी उसके निजी जीवन में हस्तक्षेप नहीं करता था
 उसकी उपस्थिति में कभी भी अतिरिक्त सावधान होने की
आवश्यकता नहीं पड़ती थी
और फिर न जाने दुर्बलता का वह कौन सा काँच सा नाजुक क्षण था जब वह ग्लैशियर की तरह पिघलने लगी थी
 युगों से जमा हिमखंड अब नदी बनकर बह जाना चाहता था
 हजार
उपेक्षा  उपालंभ में वह जी रही थी  परंतु कौशल का स्नेह भरा हाथ अपने कंधे पर पाकर आज वह छलक आई थी
 कौशल के सीने पर अपना सर रखकर सिसकती हुई अपनी आपबीती सुनाती
चली गई थी
 कौशल बड़े धैर्य के साथ सब कुछ सुनता रहा था
 न बढ़कर अपनी तरफ से कुछ पूछा था  न उसे रोने से ही रोका था
 वह बाँध टूटी नदी की तरह निर्वाध बहती रही
थी  आप्लावित होती रही थी
 लग रहा था  आज वर्षो से बड़े यत्न से बाँथे गए सारे तटबंध एक एककर टूट जाएँगे
 कौशल भी यही चाहता था  अपर्णा शिला से मानवी बने
अहिल्या का अभिशाप समाप्त हो  वह फिर से जी उठे  धड़के  साँस ले
धीरे धीरे कृष्ण पक्ष का चाँद पलाश की गदरायी डालों के पीछे छिप गया था
 ग्रीष्म की उसाँसें भरती सी हवा महुआ  करोंजे की मादक गंध से बोझिल हो रही थी
 बँगले के
पीछे बने सर्वेंट्स क्वाटर से पुनिया के बच्चों के निरंतर बोलने और रोने की आवाजें अब आनी बंद हो गई थीं
 बहुत देर तक लगातार बोलने के बाद अब वह बेतरह थककर ईजी
चेयर पर निढाल होकर पड़ी थी
 मगर अंदर से स्वयं को हल्का महसूस कर रही थी
 लग रहा था  बहुत दिनों से लगातार टीसनेवाला कोई काँटा बाहर निकल गया है
कौशल अपनी घड़ी देखते हुए उठ खड़ा हुआ था
अपर्णा  अब तुम सो जाओ  मैं चलूँगा
वह उसे बाँहों का सहारा देकर शयनकक्ष तक ले आया था और फिर एहतियात से उसे उसके बिस्तर पर लिटा दिया था
 वह बिना कुछ कहे अपने इर्द गिर्द उसकी मजबूत बाँहों को
महसूसते हुए बिस्तर पर लेट गई थी
 उसे लिटाकर कौशल सीधा खड़ा हो गया था
अब मैं चलता हूँ
कहते हुए उसकी दृष्टि बगल की मेज पर रखी काजोल की तस्वीर पर पड़ गई थी
ये काजोल है न
 तुमने कभी उसकी तस्वीर दिखाई नहीं
फिर एक गहरी साँस लेकर वह मुड़कर जाने लगा था
मेरी दीया भी कुछ कुछ ऐसी ही दिखती है
अचानक अपर्णा ने हाथ बढ़ाकर उसका हाथ पीछे से पकड़ लिया था    कौशल  क्या हम दोनों एक बार फिर अपनी अपनी काजोल को अपने जीवन में लौटाकर नहीं ला सकते
उसके प्रश्न पर कौशल निरुत्तर सा खड़ा रह गया था
 एक समय से उसके अंदर ही अंदर पनपती हुई इस अनाम इच्छा को आज अपर्णा ने एक स्पष्ट अभिव्यक्ति दे दी थी
अपर्णा ने अधीर आग्रह से भरकर उसे अपने पास खींचकर बिठा लिया था
मुझे मेरी   हमारी   काजोल फिर से लौटा दो कौशल
कौशल बिना कुछ कहे उसके पास बैठ गया था
 अपर्णा ने उसके सीने पर सर रखकर अपनी आँखें मूँद ली थी
 बहुत दूर तक वह नंगे पाँव धूप और बारिश में निरंतर भागती रही है
अब उसे आश्रय चाहिए  एक छाँह चाहिए  ठीक ऐसी ही स्नेहिल   सब्ज और शीतल
मगर तुम तो अमेरिका लौटना चाहती थी
कौशल की बाँहें उसके आसपास घिर आई थी
जहाँ मुझे लौटना था  अंततः वहीं लौट आई हूँ   तुम्हारे पास  अब ना मत करना
अपर्णा की आवाज में पूरे आकाश का पिघलाव था  वह सर से पाँव तक पानी हो रही थी  बह रही थी   निर्वाध  निरंकुश


 आज तक की सारी वर्जनाएँ ढह कर उसके आसपास ताश के
पत्तों की तरह बिखर रही थीं
तुम मेरा ठिकाना हो  तुम्हें लौटाकर खुद कहाँ जाऊँगा
कहते हुए कौशल ने उसे अपने सीने में निविड़ होकर समेट लिया था
तुममें मुझे मेरा घर  मेरा परिवार दिखने लगा है अपर्णा


 और यह इश्क मुहब्बत जैसी चीजों से भी कोई आगे की चीज है   बहुत गहरी और विस्तृत   ठीक तुम्हारे सपनों
के आकाश जैसा


 एक अपने परिवार से छूटकर बहुत बड़े सामाजिक परिवार से जुड़ा था


 आज फिर उसी में तुम्हें भी पा गया


 बहुत पूर्ण  बहुत सतुंष्ट महसूस कर रहा हूँ
स्वयं को
तुम निश्चिंत रहना कौशल  तुम्हारे महत काम में मैं  यह हमारा संबंध कभी बाधा नहीं बनेगा  बल्कि मैं भी तुम्हारे हर काम में साथ दूँगी
 अब हमारा हर सपना  हर
उद्देश्य साझे का है  जानते हो न


 कहकर अपर्णा देर तक अपनी आँसुओं से टलमल आँखें मूँदें पड़ी रही थी कौशल की बाँहों में
 आज वह इस जागी हुई आँखों के सपने को
जीना चाहती है  महसूसना चाहती है छूकर कि जब ख्वाब हकीकत बन जाते हैं तब कैसा लगता है


 इस क्षण एक गहरी मौन प्रार्थना उसके पूरे वजूद में समाई हुई थी   यह
सपना अब कभी न टूटे  पूरी जिंदगी   आखिरी नींद आने तक
एक लंबी चुप्पी के बाद वह हल्के से बुदबुदाई थी  गहरी सिसकी के साथ  कुछ इस तरह कि स्वयं भी सुन न सके
अब तुम आओगी न काजोल
उसकी गीली  सांद्र आवाज में अबकी बार मुट्ठी भर जुगनुओं की टिमक थी  उनका छींट भर उजाला भी   गहरी उम्मीद और यकीन का  जो इस पल सहज पनपा था  कौशल के आश्वासन भरे
सानिध्य में
बाहर बँगले के पासवाले पाकड़ पर कोई रात का पक्षी रह रहकर बोल रहा था
 कहीं बहुत दूर जंगल की आदिम दुनिया से संथालों के माँदल की  धप धप  के साथ उनके गीतों की
स्वर लहरी रात के सन्नाटे में बहुत स्पष्ट होकर सुनाई पड़ रही थी
 मौसम के अंत में पहुँची महुआ की उनींदी गंध में भीगी पूरब की हवा धीरे धीरे चल पड़ी थी
 सुबह
होने में अब ज्यादा देर नहीं थी शायद
