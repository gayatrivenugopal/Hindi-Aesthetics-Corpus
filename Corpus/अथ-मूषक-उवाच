वैसे तो यह संसार ही एक बहुत बड़ी चूहेदानी है
 इसमें मनुष्य रूपी चूहा यदि एक बार फँस जाए तो परमपिता परमात्मा की इच्छा के बिना इससे बाहर नहीं निकल सकता
 किंतु वास्तविक चूहेदानी में जब कोई चूहा फँसता है तो वह असहाय अवस्था में भी दाँत पीसता हुआ यह सोचता है कि बुरा हो इस पापी पेट की अग्नि का



 इस पातकी मनुष्य ने आज छल से मुझे फँसा दिया
झिलंगी खटिया पर पड़े पड़े पंडित जी की व्याख्यानमाला चल रही थी
 वह अर्धनिद्रा में निमग्न अपने नंगे पेट पर हाथ फेरते हुए बड़बड़ा रहे थे और इधर चटाई पर चावल बीनती हुई उनकी पंडिताइन मन ही मन कुढ़ रही थीं
 पंडित जी कथा बाँचने की शैली में कहे जा रहे थे
मनुष्य चूहेदानी में फँसे चूहे को तीली कोंचकर छेड़ता है कि आज फँसे हैं बच्चू चूहेदानी में



 अरे  देखो तो


 ससुरा कितना मोटा हो गया है मेरे ही घर का अन्न खा खाकर
 फिर सोचता है कि चलो अब इसको बिल्लो रानी को खिला दें



 किंतु अगले ही क्षण पुनः यह सोचने पर बाध्य होता है कि राम राम
 


 इस बेचारे को नाहक क्यों मारूँ
 चूहा ही तो है
 हल्दी की गाँठ भर से संतुष्ट हो जाने वाला एक क्षुद्र प्राणी


 अतः इसे किसी दूसरे के घर में छोड़ आता हूँ
 बस



 इतना सुनते ही मूषकराज मस्त


 टना टन
पंडिताइन ने अपना माथा पीट लिया
 उसने पंडित जी का कंधा झकझोरते हुए कहा
अरे  ये क्या अनर्गल प्रलाप कर रहे हो स्वामी
 बुद्धि भ्रष्ट हो गई है क्या पूरी तरह
 सत्यनारायण की कथा तो होती नहीं तुमसे
 अब नींद में भी लगे मूषक पुराण बाँचने
क्या है


 क्या है
 भाग्यवान


   कहते हुए पंडित कामेश्वरनाथ हड़बड़ाकर उठ बैठे     क्या घर में कोई चोर घुस आया
अरे  चोर को क्या पागल कुत्ते ने काटा है जो प्राण देने के वास्ते हमारा ही घर चुनेगा
 इस घर में है ही क्या जो उसे मिलेगा
 भूख के मारे तो इस कोठरी में चूहे भी लोटते फिरते हैं
पंडित जी सिर पकड़कर बैठ गए और पंडिताइन की जीभ कैंची की तरह चलती चली गई
आखिर अब मेरी समझ में आ गया कि मैं कहाँ हूँ
 दरअसल एक दिन एक हारमोनियम के भीतर जब मेरी चुहिया माँ ने मुझे अन्य चार चूहा शिशुओं के साथ जन्म दिया तो उस निपट अंधकार में काफी समय तक मैं यह जान नहीं सका कि आखिर किस लोक में पदार्पण कर चुका हूँ मैं
 फिर धीरे धीरे यह अनुमान लगा कि यह तो अपना वही चिरपरिचित भूलोक है
 तदुपरांत इस द्विज दंपति के स्वरों को सुनकर मेरा अनुमान यथार्थ अनुभूति में बदल गया
पंडिताइन पंडित जी को खूब खरी खोटी सुना रही थीं और आश्चर्य
 मेरे सब कुछ समझ में आ रहा था
 यद्यपि मैं एक नवजात चूहा था  परंतु नवीन परिस्थितियों पर विचार करने पर मुझे इस निष्कर्ष पर पहुँचना पड़ा कि वर्तमान में भले ही मुझे मूषक योनि प्राप्त हो गई हो  परंतु पिछले जन्म में मैं अवश्य कोई मनुष्य रहा होऊँगा और मेरे मूषक मन में मनुष्य की बोली और उसके कारनामों की स्मृतियाँ प्रकृति की किसी भूल के कारण आज भी शेष रह गई थीं
 मैं मानवों के बीच होने वाले वार्तालापों  वाद विवादों और यहाँ तक कि वाक युद्धों को सुनकर न केवल उनका अर्थ ग्रहण करने में सक्षम था  अपितु उनका गूढ़ गंभीर विवेचन कर सकने में भी मुझे कोई कठिनाई नहीं होती थी
पंडिताइन अपने पतिदेव से कह रही थीं कि     अरे  जब तुम्हारी सत्यनारायण की कथा कोई मुफ्त में भी नहीं सुनता तो काहे को गला फाड़ते हो
 वाणी में रस घोले बिना किसी जजमान को अब इस कलिकाल में मार्ग पर नहीं लाया जा सकता
 पिताजी का दिया हुआ वह हारमोनियम  जो न जाने कब से पेटी में पड़ा पड़ा सड़ रहा है  उसे काहे नहीं निकालते हो
इस पर कामेश्वरनाथ पंडित पत्नी से तुनककर बोले     नहीं निकालूँगा


 जाओ
 हजार बार तुमसे कहा है कि अब मुझे गाना बजाना बिलकुल नहीं भाता
 अरे  दरिद्रता की निशानी है ये संगीत वंगीत
 


 तुम्हारे मायके में होता होगा
 मुझे ये सब रास नहीं आता
आय हाय हाय हाय


    पंडिताइन के मानो तन बदन में आग लग गई
 हाथ नचाकर कहने लगीं     मेरा मायका दरिद्र और तुम्हारा खानदान बड़ा आया धन्नासेठ
 अरे ये क्यों नहीं कहते कि अगर मैं अपने पिताजी के घर से ये कपड़े  ये बर्तन  वो हारमोनियम भी न लाती तो तुम्हारे घर में तो बजाने को एक मँजीरा तक न था
 और ऊपर से मेरे
तभी दरवाजे की कुंडी खटकी
 किसी आगंतुक के द्वार पर खड़े होने के अहसास ने पंडित जी को बड़ी साँसत में डाल दिया और उन्होंने स्त्री को रणचंडी का रूप धरते देखकर अपने समस्त अस्त्र शस्त्र तत्काल उसके चरणों में समर्पित कर दिए
 आगंतुक को उलटे पाँव लौटाकर जब वह लौटे तो अपनी रूठी हुई पत्नी को शास्त्रीय ढंग से मनाने लगे
कामेश्वर की उस कोठरी में समय जैसे कुछ देर के लिए ठहर गया
 पहले मान मनुहार हुई
 फिर जोर जबरदस्ती
 फिर चरण वंदना
 और तब वैराग्य अनुराग की और लौटा
 अंततः चूड़ियों की खनखनाहट और श्वास प्रश्वास के बाद वहाँ पूर्ण नीरवता छा गई
वस्तुतः यह दांपत्य जीवन भी बड़ा विचित्र है
 कहते हैं  स्त्री के तीन रूप हुआ करते हैं जिनसे पुरुष विवाहोपरांत क्रमशः परिचित होता है
 विवाह के पश्चात एक वर्ष तक उसे अपनी अर्धांगिनी  चंद्रमुखी  सदृश प्रतीत होती है
 कालांतर में तीन चार वर्षों तक वह  इंद्रमुखी  के समान माननी हो जाती है
 फिर उसका एक न एक दिन  ज्वालामुखी  में परिणत हो जाना अवश्यंभावी है
 जो भी हो  वातावरण की निःस्तब्धता से मैं यह भली भाँति समझ चुका था कि फिलहाल पंडित जी अपने अद्वितीय बुद्धि कौशल का प्रयोग करके अपनी ज्वालामुखी को यदि चंद्रमुखी नहीं तो कम से कम इंद्रमुखी की सीमा तक लाने में कामयाब हो गए थे
इस प्रकार उन दोनों के मध्य यह समझौता हो गया कि कल से पंडित जी भगवत कथा भजन कीर्तन शैली में सुनाया करेंगे
 अतएव उसके लिए हारमोनियम का जाँचा परखा जाना नितांत आवश्यक हो गया
जिस समय हारमोनियम की पेटी खटिया के नीचे से घसीटी हुई  उसके भीतर कुलबुलाते हुए हम नन्हे जीवधारियों की साँसें गले में अटक गईं
 हम आश्रयविहीन से एक दूसरे पर गिरने पड़ने लगे
 यह वह कठिन काल था जबकि हमारी चुहिया माँ भोजन की तलाश में उस संगीत पेटिका से निकलकर किसी समृद्ध पड़ोसी के घर गई हुई थीं
 हमें ऐसा अनुभव हो रहा था कि मानो हम किसी बहुत बड़े पानी के जहाज के तले में स्थित उसके इंजन रूम में पड़े हुए हों और वह जहाज किसी बहुत बड़े समुद्री तूफान में अचानक घिर गया हो
हवा का दबाव रह रहकर हमारे चैंबर में बढ़ने घटने लगा और पंडित जी द्वारा छेड़े गए सरगम के स्वर हमारे माइक्रो मस्तिष्क पर विभिन्न प्रकार के हथौड़ों की सी चोट करने लगे
 पंडित जी का भजन अभ्यास आरंभ हो चुका था
प्राण रक्षा के निमित्त मेरे साथ के समस्त चूहा शिशुओं में इस कदर खलबली मची कि भीतर की खटर पटर के अतिरिक्त उसका कुप्रभाव उस वाद्ययंत्र पर भी पड़ा
 फलतः संगीत पेटिका के स्वर देखते ही देखते बेसुरे हो गए
पंडित जी ने अचकचाकर गाना बंद कर दिया
 उन्होंने सर्वप्रथम वाद्ययंत्र को दो तीन बार ठोंका और जब भीतर की खटर पटर की ध्वनियाँ उससे और भी तेज हो गईं तो उनकी दूरदृष्टि को मानो एक नवीन ऊर्जा मिल गई
 वह पूर्ण आत्मविश्वास के साथ पंडिताइन से बोले     भाग्यवान
   जरा पड़ोस से वह स्क्रू ड्राइवर तो लाना
इतना सुनते ही मेरे ज्ञानचक्षु खुल गए और मैं जान गया कि अब मेरे संघर्षों का मार्ग प्रशस्त होने वाला है
 कुछ ही क्षणों में वह संगीत पेटिका खुल गई और जगत के आलोक का हमने प्रथम दर्शन किया
पंडित जी  शिव शिव शिव  करते हुए उठ खड़े हुए और हमें देखकर पंडिताइन के मुख से चीख निकल गई     ई ई ई ई
संगीत पेटिका उलट दी गई और महीन गुलाबी त्वचा से युक्त हम नवजात पाँच चूहा शिशु भूमि पर गिरकर बिलबिलाने लगे
 निःसंदेह उन द्विज दंपति का मन घृणा से और तन रोमांच से सिहर उठा
 पत्नी कहने लगी     हे राम
 छिःछिःछिः
 यह नरक भी हमारे ही घर आना था
 कितने घृणित हैं ये जीव
इस पर पति दार्शनिक भाव से कहने लगा     क्या कहती हो भाग्यवान
 इसमें बेचारे इन चूहों का क्या दोष



 ईश्वर ने इन्हें जहाँ जन्म देना उचित समझा भेज दिया
हाँ हाँ  क्यों नहीं



 किसी का क्या दोष
 


 दोष तो जो कुछ है मेरे भाग्य का है
 अब कहीं ये न कह देना कि भाग्यवान



 इन्हें प्रभुलीला समझकर पाल ही क्यों न लिया जाए
तो इसमें बुराई क्या है
   पति ने किंचित विनोद की मुद्रा में कहा
पत्नी ने तत्क्षण पति के हाथ में एक झाडू थमाते हुए कहा     मजाक मत करो
   देखो  मैं तो इन्हें छूने से रही
 इन्हें अभी इसी वक्त घर से बाहर करो
 



जाकर दूर किसी घूरे पर फेंक आओ
उसके बाद हमें झाडू से बुहारकर एक चिथड़े में भरा गया और पंडित जी महाराज ऊँचे स्वर में  नारायण
 नारायण



  का जाप करते हुए हमें लटकाकर रातोंरात अपने घर से काफी दूर एक कूड़े से डलाव पर छोड़ आए
वह रात न जाने कैसे बीती
 अगली सुबह मैंने स्वयं को एकदम तन्हा पाया
 किसी तरह उस कूड़े के ढेर में मैंने अपने सुरक्षित रहने के उद्देश्य से थोड़ी सी जगह बना ली
 उधर मेरे साथ के दूसरे चूहा शिशु या तो भटककर इधर उधर निकल गए या चील कउओं के ग्रास बन गए
वहाँ रहते हुए मुझे कई दिन गुजर गए
 हर पल हर घड़ी मेरे मन में एक ही डर समाया रहता था कि नगरपालिका की कोई कूड़ागाड़ी अगर वहाँ आ निकली तो उस कूड़े की लदान के साथ साथ कहीं मेरा भी काम तमाम न हो जाए  परंतु कूड़ागाड़ी को संभवतः अभी कई हफ्ते वहाँ आना नहीं था
 न ही वह आई
 अतएव मैं यह सोचकर निश्चिंत हो गया कि इस शहर में भी उस नगरपालिका का कामकाज अपनी स्वाभाविक गति से ही चल रहा है
यह कूड़े का डलाव भी किसी ऐसी वैसी जगह पर स्थित नहीं था  वरन यह शहर की सबसे बड़ी ऐतिहासिक सैरगाह के रास्ते की शोभा बढ़ा रहा था
 कूड़े के इस डलाव के अतिरिक्त आसपास का दृश्य बड़ा रमणीक था
 बाउंड्री वॉल से घिरा एक बहुत खूबसूरत बगीचा
 पेड़ पौधे  फुलवारियाँ  झूले और पत्थर की बेंचें
आसपास से गुजरने वाले आदिमियों और पेड़ों की आड़ में बैठने वाले प्रेमी युगलों तथा पत्थर की बेंचों पर बैठकर  कुछ अपनी और कुछ जग की  चर्चा करने वाले रिटायर्ड लोगों की बातचीत सुनकर मैं इस शहर के बारे में बहुत कुछ जान गया था
 साथ ही  कूड़े के ढेर पर निरंतर फेंके जाने वाले खाद्य पदार्थों ने मुझे जीने का सहारा दिया और मैं नित नई शक्ति एवं स्फूर्ति अर्जित करता चला गया
 मेरे अंदर ही अंदर आत्मनिर्भरता का तत्व भी बलवान होता गया
यह शहर मुझे बार बार अपनी ओर खींचता रहा है
 बचपन से आज तक मैंने इस शहर को न जाने कितने कोणों से देखा है
 इसकी सड़कों  चौराहों  गलियों और मोहल्लों में धड़कती जिंदगी को अपने हृदय की गहराइयों में महसूस किया है
 यही वह धरती है  जिसके निकट बसी अयोध्या में कभी मर्यादा पुरुषोत्तम श्रीराम ने जन्म लिया था
 यही वह सरजमीन है  जहाँ के नवाबों ने सांप्रदायिक एकता एवं सौहार्द का एक नया इतिहास रचा था और यही वह जगह है  जहाँ अनेक महान शायर  गायक गायिकाएँ और आचार्य इस देश की सांस्कृतिक विरासत में अपना महान योगदान करने निरंतर आगे आते रहे
आज भी वही शहर है
 वही मिट्टी है
 वही हवा है
 लोगों में वही इत्मीनान है
 करीब करीब वही सब बातें हैं
 परंतु बहुत कुछ जैसे बदल सा गया है
 अब वह बहँगी पर मटके लटकाकर  हड़ का पानी  बेचने वाला बूढ़ा दिखाई नहीं देता
 अबरार मियाँ के यहाँ बच्चों को लुभाने वाले  मीठे सेव  नहीं बिकते
 सड़कों से इक्के और ताँगे गायब हो चुके हैं
 रिक्शों की संख्या तो चौगुनी बढ़ गई है  लेकिन रिक्शों की वह पहले वाली ऊँची गद्दी और पहियों से  चिर्रीन चिर्रीन  करके जोरदार आवाज करने वाली खास किस्म की घंटियाँ भी गायब हो चुकी हैं
शहर के चौक घंटाघर इलाके को चारों ओर से घेरकर खड़े पुराने ऐतिहासिक दरे आज भी खड़े हैं
 किंतु घंटाघर की घड़ी खामोश हो चुकी है
 अब उसके घंटे  टन टन  की आवाज कर कभी भी शहर के माहौल को गुंजित नहीं करते हैं
 ऐसा लगता है कि इस जमाने में हर प्रकार का गुंजन बीते दिनों की बात बन चुका है और उसका स्थान अब एक कभी न थकने वाले शोर ने ले लिया है
राष्ट्रीय राजमार्ग की सड़कें अब मध्यरात्रि से पूर्व कभी भी निःस्तब्ध नहीं होने पाती हैं
 उन पर दहाड़ती चिंघाड़ती ट्रकों और बसों का आवागमन बराबर जारी रहता है
 बंद खिड़कियों और परदों को भेदकर घर में आने वाली उनके हार्नों की आवाजें ऐसा अहसास रात्रि में कराती हैं जैसे किसी जंगल में हाथियों का कोई झुंड चिंघाड़ता हुआ चला जा रहा हो
ओहो सुवीर
 


 तुम दिल्ली से क्या हमको इसीलिए यहाँ लाए कि वापस अपनी दुनिया में खो जाओ
 पहले मुझे इस आलीशान इमारत के बारे में कुछ बताओ
   लूसी बर्टन नामक उस ब्रिटिश युवती ने आँखें नचाते हुए अपने उस भारतीय गाइड मित्र सुवीर श्रीवास्तव से कहा जो उसे  भारत भ्रमण  कराने के लिए दिल्ली से दो हफ्ता पूर्व निकला था
 यह उसका अपना शहर फैजाबाद था  इसलिए इसका वर्णन करते हुए सुवीर अनायास ही अतीत में विचरने लगा था
 लूसी की मीठी झिड़की ने अचानक उसकी तंद्रा भंग कर दी
उनकी कंडक्टेड टूर की एयरकंडीशंड बस मेरे सुगंधित कचराघर से कुछ ही दूर खड़ी थी
 लूसी आसपास के कुछ फोटोग्राफ अपने कैमरे में कैद कर रही थी और सुवीर फलों की एक छोटी सी डलिया जमीन पर रखकर बस से टेक लगाए खड़ा था
फलों का खयाल आते ही मुझसे रहा नहीं गया और मैंने उन दोनों को उस ओर से बेखबर देखकर अपने कचराघर से अपने नवीन लक्ष्य की ओर एक फर्राटा दौड़ लगाई और आनन फानन में फलों की उस डलिया में प्रवेश कर उसमें सबसे नीचे रखा एक सेब शीघ्रतापूर्वक कुतर कुतरकर खाने लगा
सुवीर ने वह टोकरी उठाई और उस लूसी के पीछे पीछे चल दिया
 अब वह सामने की ऐतिहासिक इमारत का वर्णन कर रहा था
नवाब साहब का यह मकबरा एक जमाने में खूबसूरत गुलाबों की क्यारियों  रंगीन मछलियों और फौव्वारों से युक्त जलाशयों के लिए सारे शहर ही में नहीं बल्कि पूरे अवध क्षेत्र में विख्यात था
 मकबरे में मरहूम नवाब साहब और उनकी जन्नतनशीं माँ सदियों से सोए पड़े हैं
ये देखो


  इनकी कब्रों के चारों ओर लगा हुआ चाँदी का ये घेरा वक्त की मार से काला पड़ चुका है
 कहते हैं कि शुद्ध चाँदी की चमक यहाँ आने वाले कई लुच्चों की आँखों में अक्सर चुभ जाया करती थी और वे यहाँ से जाते जाते चाँदी के किसी पतरे को केले के छिलके की भाँति उचाड़कर ले जाने में प्रायः सफल भी हो जाते थे
 इसलिए अब मकबरे में देखभाल करने वाले सेवकों ने यह तरकीब सोच ली है कि चाँदी के इस घेरे को झाड़ पोंछकर चमकाने की कोई आवश्यकता नहीं है
 इस तरह फितरती इंसानों की लोभमई दृष्टि से इसे बचाने के लिए इसे जमाने की गर्द और चीकट में अपना असली रंग छिपा लेने हेतु इसे यूँ ही छोड़ दिया गया है
 


 ये चाँदी का घेरा लकड़ी के रंग रूप को ग्रहण करके देखो तो कितनी मनहूस शक्ल अख्तियार कर चुका है
लूसी
 तुम्हें गुलाब के फूल पसंद हैं ना
हाँ  कहाँ हैं वे
   लूसी बर्टन खुशी से चहककर बोली    गुलाब मुझे बेहद प्यारे लगते हैं
सुवीर लूसी को मकबरे की प्रदक्षिणा कराता हुआ पृष्ठभाग में ले गया
 लंबे लंबे समानांतर जलाशयों की बीच भाँति भाँति के फूलों की क्यारियाँ लॉन्स के दोनों ओर बनी हुई थीं  किंतु गुलाबों की विशेष नर्सरी पृष्ठभाग में ही स्थित थी
लाल  पीले  मैरून  सफेद और काले गुलाब
 शायद ही गुलाब की कोई ऐसी वैराइटी हो जो वहाँ पर अनुपलब्ध हो
 लूसी रोमांचित हो उठी
 वह प्रत्येक पौधे के पास जाकर उससे व्यक्तिगत तादात्म्य सा जोड़ने लगी
 वह फुलवारी के एक सिरे से दूसरे सिरे पर चलती चली गई
 गुलाब के एक एक फूल और उसकी पत्तियों से वह बातें सी करने लगी
 उनकी तारीफ में  कितना प्यारा    कितना मोहक  जैसे शब्द रह रहकर उसके होठों पर थिरकने लगे
सुवीर ने फलों की डलिया लान के बीचोबीच रख दी और आँखों पर धूप का चश्मा चढ़ाकर चित लेट गया
 मैं इस बीच डलिया में बैठा बैठा वह सेब आधे से अधिक कुतर चुका था
 अब मुझसे खाया नहीं जा रहा था
 आखिर मेरा नन्हा सा शरीर और उससे चार गुना बड़ा सेब


 कितना खाऊँ
लूसी आ गई और सुवीर के निकट बैठ गई
 उसका एक हाथ डलिया के ढक्कन को जरा सरकाकर भीतर आया और ऊपर रखा एक अन्य सेब उड़ा ले गया
मैं डलिया के तले में और भी दुबक गया
 अब मैंने पहली बार लूसी को गौर से देखा
 वह एक बाईस तेईस वर्षीय सुंदर युवती थी
 सुनहरे बाल  गौर वर्ण जो कि धूप में तपकर लालिमा ग्रहण कर चुका था  नीली आँखें  लंबी सुतवाँ नासिका  इकहरा बदन तथा लंबी ग्रीवा
 उसने अपने सुनहरे बालों को पोनीटेल की शक्ल में बाँध रखा था
 स्मित मुस्कान उसके अधरों पर खेल रही थी
इस मकबरे के बारे में तुम पहले भी बहुत कुछ बता चुके हो
 


 अब कुछ और बताओ   


 सेब काटते हुए लूसी ने कहा
हाँ  इसके अतीत के बारे में तो बता चुका हूँ
 अब वर्तमान की सुनो   सुवीर करवट बदलकर आगे कहने लगा      


अचानक एक दिन मकबरे के बाहरी हिस्से में एक भूचाल सा आ गया
 देखते ही देखते इसके गेट और दीवारों के इर्द गिर्द अजीबोगरीब किस्म के लोग खूँटे ठोंकने लगे और नाना प्रकार की गुमटियाँ तथा काउंटर लगाने लगे
 यों कुछ ही देर में वहाँ एक नए मछलीबाजार का सा दृश्य उपस्थित हो गया
 पता चला कि वे सबके सब लॉटरी वाले थे
लॉटरी का मतलब है एक प्रकार का सरकारी जुआ और लॉटरी वालों से तात्पर्य है लॉटरी बेचने वाले



 जानती हो लूसी
 ये वो लोग हैं जिन्होंने हमारे देश में आजकल सरकारी जुए की लत डालने का ठेका ले रखा है
 अब बीवी बच्चों के हिस्से की कमाई को रेसकोर्स या विदेशी चलन के जुएखानों याने कि केसीनोज में गँवाने की खुली सुविधा हर छोटे मोटे शहर में तो उपलब्ध नहीं हो सकती
 इसलिए द्यूतक्रीड़ा के शौकीनों को इक्का दुग्गी तिग्गी चौआ पंजा जैसे अंकों पर मुद्रा लुटाने या सट खेलने का सुअवसर लॉटरी के धंधे से बेहतर और क्या मिल सकता था
 अब तो रिक्शे ठेले वालों से लेकर दफ्तर के बाबुओं और स्कूली बच्चे तक इस लत के शिकार बन चुके हैं
 


 व्यवसाय जोरों पर है
मगर सुवीर  तुम तो मकबरे के वर्तमान के बारे में बात रहे थे
 फिर ये लॉटरी बीच में कहाँ से घसीट लाए
वही तो बता रहा हूँ
 उसी से कनेक्टेड है
 मुझे बीच में मत टोको प्लीज
 


 हाँ  तो मैं कह रहा था कि पहले लॉटरी व्यवसाय शहर के बीचोबीच अनेक व्यस्ततम मार्गों के दोनों ओर तथा बाजारों में जगह जगह बिखरा हुआ था
 प्रतिदिन लाखों रुपयों का बीच बजरिया वारा न्यारा हुआ करता था
 जिन टिकटों का परिणाम निकल जाता वे व्यर्थ के टिकट सरे बाजार  हुर्र हुर्र  करके हवा में उछाल दिए जाते और सड़क पर कूड़े की एक नई अलामत बनते
 उन्हीं मुर्दा लॉटरी टिकटों में से कई पान की दुकानों में पान लपेटने के काम आ जाते
 मनचले लॉटरी में अपना मनमाफिक नंबर न पाने की स्थिति में जमाने को लानतें भेजते या फिर बाजार से गुजरने वाली संभ्रांत महिलाओं को ही अपनी फूहड़ फब्तियों का निशाना बना लेते
अच्छा
 


 फिर क्या हुआ
फिर कुछ समाज सेवकों का ध्यान इस ओर गया
 उन्होंने लॉटरी के धंधे को बंद करने के लिए एक जन आंदोलन चलाया
 प्रशासन ने आंदोलनकारियों को समझाया कि लॉटरी तो  ऊपर से ही  स्वीकृत है
 हम क्या करें
 


 इस पर तय हुआ कि शहर भर में फैले इस कूड़े करकट को समेटकर एक जगह इकट्ठा कर दिया जाए ताकि वहाँ सिर्फ वे ही लोग जाया करें जो इस बदबू को सूँघने के आदी हैं
आखिर में क्या हुआ
एक शाम पुलिस ने सड़कों पर डंडे फटकारे और लॉटरी के देवता हर दिशा में गुलाबों से युक्त बगीचे वाले इस मकबरे की ओर कूच कर गए
 अभी तुमने मकबरे की उत्तर पश्चिमी चारदीवारी के बाहर जो एक क्रांतिकारी नजारा देखा होगा वो यही सब लोग तो हैं
 


 अब न किसी को गरज है उन स्वास्थ्य प्रेमियों की  जो यहाँ सुबह शाम सैर करने या फिर मौज मस्ती के इरादों से आते हैं और न ही किसी को मतलब है नवाब साहब और उनकी जन्नतशीं वालिदा की  जिनकी रूहें इस नए दोजख के इतने करीब सिमट आने की वजह से बेचैन होकर अपनी कब्रों में करवटें बदलने लगी हैं
ओह नहीं सुवीर
 


 ऐसा नहीं कहते
   लूसी ने एकाएक अपने गाइड मित्र के मुख पर अपना हाथ धर दिया
 उसने डलिया में से एक केला निकालकर उसे खाने को दिया
सुवीर केला खाता गया और कहता गया     मकबरे के बाहर शोर है


 बेहद शोर


 हुर्र हुर्र


  हवा में उड़ते लाटरी टिकट


  और उन पर मरते मिटते और लुटते हुए हजारों हजार लोग
बाहर टूरिस्ट बस का हॉर्न बजा और वे दोनों अपना कैमरा तथा डलिया सँभालते हुए उठ खड़े हुए
 मैंने सुवीर को भी एक बार गौर से देखा
 वह एक पैंतीस छत्तीस वर्ष का दोहरे बदन का लंबा सा पुरुष था
 उसका चेहरा चौकोर था
 रंग गेहुआँ
 चेहरे पर घनी दाढ़ी  जिसे देखकर एक ही शब्द कहने का मन करता था    दढ़ियल
उस समय मेरे मन में एक और भाव भी उभरा कि  इस विदेशी कबूतरी को घुमाने के लिए क्या यही एक दढ़ियल मिला

दढ़ियल और कबूतरी बस में पास पास थे
 बस तेज गति से चली जा रही थी
 दढ़ियल एक आलीशान बँगले की ओर इंगित करते कबूतरी को समझा रहा था
वो देखो


 वह उच्चवर्गीय लोग हैं



 कई किस्म की कारों से लेकर हवाई जहाजों तक का सफर
 पार्टियाँ क्लब डिस्को कैबरे



 एयरकंडीशनर्स और हाई ब्लडप्रेशर
 घर में अजनबी माहौल
 


 भिखमंगों के लिए घुड़की और पालतू कुत्तों के लिए दूध डबलरोटी
बस के ड्राइवर ने बस की रफ्तार एकाएक धीमी कर दी
 सामने एक फियेट कार के बाहर खड़े कुछ लोग जोर जोर से हाथ हिलाते हुए बस रुकवाने के लिए चेष्टारत थे
 एक स्त्री  एक पुरुष  दो लड़के
 लगता था  उनकी कार बिगड़ गई थी
 ड्राइवर ने उदारता दिखाते दिखाते एकबारगी अपना इरादा बदल दिया और बस को पुनः टॉप गेयर में डालकर उसे हेलीकॉप्टर में तब्दील कर दिया
 कैसी दया  कैसी माया
 भाड़ में जाएँ
दढ़ियल पुनः कबूतरी को समझाने लगा     देखा तुमने
   ये वही लोग हैं जिनके पास इस महँगाई के युग में भी एक अदद पुरानी अर्थात सेकंड हैंड कार पाई जाती है
 जो कभी कभी बैटरी गर्माने के इरादे से गुहस्वामी द्वारा सड़कों पर निकाली जाती है
 उस कार का प्रयोग दैनिक कार्यों के लिए नहीं बल्कि समाज में अपनी हैसियत दिखाने के वास्ते किया जाता है
 


 बीबी बच्चे अगर कभी गलती से पिकनिक के लिए जिद करके निकल पड़े तो उनके मन में एक खटका हर पल हर घड़ी इस बात का लगा रहता है कि किसी जगह उतरकर उस कंबख्त में धक्का न लगाना पड़ जाए
   फिर भी चलती का नाम गाड़ी है और ये हमारे का उच्च मध्यवर्गीय परिवार है
और निम्न मध्यवर्गीय परिवार
   लूसी पूछ रही थी
जहाँ मेहमानों के लिए रखी कुर्सियों और उन्हें पेश की जाने वाली चाय के प्यालों का आकार प्रकार बेमेल दिखे


 समझ लो वह किसी निम्न मध्यवर्ग के परिवार का घर है
क्या उसके भी नीचे कोई वर्ग है
उसके बाद गरीबी की सीमा रेखा शुरू हो जाती है     सुवीर का स्वर अब किसी गहरे कुएँ से आता प्रतीत हुआ     जहाँ ढेर सारे बच्चे हों


 बड़ी बिटिया शाम को पंसारी की दुकान से एक शीशी में कड़ुवा तेल और पुड़ियों में राशन बाँधकर ले जाती हो और तब घर का चूल्हा एक टाइम मुश्किल से जलता हो


 जहाँ घर की औरत हर साल एक दुधमुँहा बच्चा सँभालती हो तथा घर का मरद अकसर देर रात दारू के नशे में धुत्त वापस लौटता हो


 वही तो समाज का अंतिम वर्ग है


 रोज कुआँ खोदने और रोज पानी पीने वाले लोग


 सर्वहारा वर्ग के लोग
सर्वहारा शब्द तुम कहाँ से ले आए
  



 सुवीर
 क्या तुम कम्युनिस्ट हो
   लूसी के चेहरे पर विस्मय का भाव था
था कभी


 अब तो  मानवतावादी  दल में हूँ
 असल में वो क्या है


 कि यह युग अवसरवादिता का युग है
 हम लोगों के लिए साम्यवाद  समाजवाद  गांधीवाद  अंबेडकरवाद   सब कुछ अवसरवाद पर ही आधारित है
 यह जिंदगी बहुत छोटी है और महत्वाकांक्षाएँ हैं बड़ी बड़ी
 इसलिए जैसे जैसे हम परिपक्व होते जाते हैं हमारी नीतियाँ और जीवन के लक्ष्य भी परिवर्तित होते जाते हैं
लूसी विस्फारित नेत्रों के साथ सुवीर की सारी बातें सुन रही थी और वह अपनी ही धुन में बहा चला जा रहा था
   हम क्या हैं
   कहकर सुवीर एक गीत गाने लगा
परदेस ने फुसलाया
साम्यवादी हो गए
महँगाई ने रुलाया
पूँजीवादी हो गए
पूँजीपतियों पे दिल आया
समाजवादी हो गए
स्वदेश याद आया
गाँधीवादी हो गए
अरे



 वे क्या उलटा सीधा बोल रहे हो
   लूसी ने टोका
 सुवीर फिर गाने लगा
लड़कों ने बैंड बजाया
हठवादी हो गए
सत्ता ने नाच नचाया
कुर्सीवादी हो गए
जनता का डंडा खाया
राष्ट्रवादी हो गए
बीवी का बेलन खाया
अवसरवादी हो गए
बेलन
 वह क्या होता है
   लूसी ने भोलेपन से पूछा और सुवीर  हो हो  करके हँस पड़ा
 फिर बोला     बेलन एक ऐसे काष्ठनिर्मित उपकरण को कहते हैं जिसका प्रयोग एक भारतीय गृहिणी जठराग्नि से लेकर क्रोधाग्नि तक को शांत करने में कर सकती है
 लूसी  तुम नहीं समझोगी



 मोटे अर्थों में बस इतना जान लो कि


 बेलन जब तक हाथ में रहता है ये रोटियाँ बेलता है और जब फेंककर किसी को निशाना बनाया जाता है तो एक हथियार बन जाता है


 एक ऐसा खौफनाक हथियार जिससे हर भारतीय पति बखूबी परिचित होता है
उसी समय बस ने किसी कस्बे की सीमा में प्रवेश किया और एक आधुनिक ढाबे के सामने जाकर रुक गई
 बस रुकते ही डंडा हिलाते हुए दो खाकी वर्दीधारियों ने पूरे रोबदाब के साथ अगले गेट से एंट्री ली
चलो चलो चलो


 अपना अपना सामान दिखाओ


 ए सरदार जी
 उस अटैची में क्या है
जी ये कुछ कपड़े हैं
नहीं नहीं वो नहीं
 उस पैकेट में क्या है
ओ जी आगरे वाली दालमोठ
तो फिर उस डिब्बे में जरूर कुछ होगा


 उसे निकालो
दीवान जी  ये तो टैलकम पाउडर का डब्बा है
क्या बकवास करते हो
 मुझे तो बम जैसा दिखता है
 इसकी
ओए


 जरा जबान सँभाल के गल कर


 असी ऐसे वैसे बंदे नई आँ


 कित्थे ए त्वाडा इंचार्ज



 अबी उना नूँ दसदे आँ कि डिब्बे विच गन पाउडर ए कि टैलकम पाउडर
सरदार जी तैश में आ गए और पीछे खामोश खड़े मोटे सिपाही ने आगे वाले पतले सिपाही का हाथ दबाया
अब वे दोनों पुलिस वाले एक साथ तीन सीटें लाँघकर सुवीर और लूसी के पास आ गए
 इस बार मोटे सिपाही ने उनकी फलों की डालिया का ढक्कन अपने डंडे से उठाया और कहा     इसमें क्या है
उस सिपाही की भारी भरकम काया और ऊपर से मोटी मोटी मूँछें दिखाई पड़ते ही मैं मूषक भय से थरथर काँपने लगा
 परंतु अगले ही क्षण मुझमें न जाने कहाँ से गजब की ऐसी फुर्ती आई कि ढक्कन खुलते ही मैं एक स्प्रिंग की भाँति ऊपर उछला और संयोग से उसी सिपाही की गर्दन पर गिरकर सवार हो गया
 मैंने पीछे से उसकी कमीज के कालर को अपने पंजों से कसकर पकड़ लिया
 मोटा सिपाही उछलता कूदता उस बस के पिछले दरवाजे की ओर भागा
 उसका डंडा भी छूटकर बस में गिर पड़ा
 गिरे हुए डंडे को उठाकर पतला वाला सिपाही भी उसके पीछे भागा
 दोनों बस से उतर गए
 उनके पीछे मैं भी उतरकर ढाबे में चला गया
 पीछे रह गया टूरिस्ट बस के मुसाफिरों का एक जोरदार ठहाका
यह ढाबा अपेक्षाकृत काफी साफ सुथरा था
 रात्रि में मुसाफिरों को आकर्षित करने के लिए ढाबे के बाहर के पेड़ों पर रंग बिरंगी ट्यूबलाइटें जगमगा रही थीं
 एक पेड़ के निकट कुछ देसी मुर्गे दाना चुग रहे थे
 उनकी एक टाँग सुतली से बँधी हुई थी
 चमचमाते हुए भगौने लाइन से तंदूर के निकट सजे हुए थे
 तंदूर वाला हथेलियों को बजा बजाकर करारी तंदूरी रोटियाँ तैयार कर रहा था
 ढाबे के बाहर चारपाइयाँ बिछी हुई थीं
 प्रत्येक चारपाई के पायताने लकड़ी का एक फट्टा रखा था जिन पर विभिन्न तश्तरियों में तरह तरह के पकवान परोसे गए थे और उन पर झुके हुई कई ट्रक ड्राइवर  क्लीनर और गाड़ियों के मुसाफिर हाथ साफ कर रहे थे
वह टूरिस्ट बस जा चुकी थी
 उसका स्थान खाली था
 शीघ्र ही उस स्थान को लखनऊ की दिशा से आने वाली एक ट्रक ने भर दिया
ट्रक से एक छिपकली मार्का व्यक्ति उतरा
 विचित्र वेशभूषा
 सिर के बाल बुरी तरह तेल चुपड़े और सीधी कंघी से पीछे की ओर चिपककर कढ़े हुए
 आँखों में बाँका सुरमा बरेली वाला
 होंठों की कोर से बनारसी पान पीक की खिंची हुई लकीर
 गले में रंग बिरंगा बंबइया रूमाल
 जिस्म पर मढ़ी हुई लाल रंग की कलकतिया कमीज
 चूड़ीदार अलीगढ़ी पैजामा और पैरों में लखनऊआ नागरा जूते
 एक हाथ में टीन का बक्सा
 दूसरी काँख में दबा एक रस्सी बँधा छोटा बिस्तरबंद
 और चाल



 चाल एकदम लचकू कमरिया
वह ट्रकवाला इस औरतनुमा आदमी को उतारकर एक आँख दबाकर सीटी मारता हुआ अपना ट्रक बढ़ा ले गया
 लचकूकमरिया एक खाली चारपाई पर आकर बैठ गया
 उसने अपने हाथों का सामान जमीन पर रख दिया
 कमीज की ऊपरी जेब से एक छोटा कंघा निकाला और दीन दुनिया से बेखबर होकर करीने से अपने कढ़े हुए बालों को फिर से काढ़ने लगा
 तभी ढाबे का एक छोकरा आकर उसके सामने खड़ा हो गया
लचकूकमरिया ने पूछा     खाने में क्या है
   लड़का तोतारटंत सा एक साँस में कह गया     चिकनकोर्मा   चिकनकरी   मटनकोर्मा   मटनकरी   मटन दोप्याजा   आलू गोभी   आलू मटर  आलू भिंडी   मटर पनीर   दाल फ्राई   चावल   तंदूर रोटी   अगड़म बगड़म
लचकूकमरिया ने एक लंबी साँस खींची और छोड़ी
 उसके बाद अपना शहंशाही ऑर्डर दिया     एक दाल फ्राई


 तंदूरी रोटी


 और प्याज लहसुन


 जरा तबीयत से
तबीयत से  कहने में उसकी भौंहें कत्थक स्टाइल में उठीं  गिरी और उसके निचले होंठों को उसके ऊपरी दाँतों ने सायास काटा
 यह देखकर वह कम उम्र का छोकरा घबराकर खिसक गया
मैंने देखा कि यह ढाबा खूब चलता हुआ था
 एक भी चारपाई अधिक देर तक खाली नहीं रहती थी
 ग्राहकों के खाने से बची हुई हड्डियों और जूठन के लालच में वहाँ मँडराने वाले आवारा कुत्तों की खातिर का भी अच्छा खासा प्रबंध था
 एक काले रंग का कुत्ता तो लगता था कि ढाबे के मालिक ने ही पाल रखा था जो काफी खूँखार था
 ये कालू कुत्ता सड़क के दूसरे कुत्तों के लिए अच्छी खासी चुनौती था
दाल फ्राई और सोंधी सोंधी तंदूरी रोटियाँ  प्याज लहसुन  मिर्च के साथ तख्ते पर रख दी गई थीं और लचकूकमरिया उन पर शुरू हो गया था
 मैं भी कालू कुत्ते की निगाह बचाकर उसी चारपाई के नीचे बैठा एक गिरे पड़े रोटी के टुकड़े को जल्दी जल्दी उदरस्थ कर रहा था
तभी न जाने किधर से एक आफत का मारा खजुहा कुत्ता वहाँ प्रकट हुआ
 वहाँ के पालतू कालू कुत्ते की निगाहें जैसे ही उस मरियल से खजुहे कुत्ते पर पड़ीं वह फौरन उस ओर झपट पड़ा
 कालू की घुमावदार पूँछ तेजी से हवा में लहराने लगी
 इसके विपरीत खजुहे ने अपनी दुम अपनी दोनों पिछली टाँगों के बीच दबा ली  परंतु साथ ही उसकी आँखों में एक खूनी चमक भी आ गई और उसके मुँह के दाँत किसी आरा मशीन के खतरनाक दाँतों की भाँति बाहर की तरफ स्वतः निपुरने लगे
 उसके जबड़ों के दोनों कवर ऊपर नीचे खिंचने लगे और गले से निकलने वाली गुर्राहट गहरी होती चली गई
कालू और खजुहा म्यान में से तलवार खींचे दो जाँबाजों की तरह अपनी अपनी पोजीशन लेने लगे
 अचानक खाना देने वाले उस छोकरे ने रेफरी की तरह एक डंडा खजुहे कुत्ते की कमर पर रसीद किया
 एक मर्मांतक आर्तनाद के साथ ही जैसे ही खजुहा मैदान छोड़कर भागने को हुआ कालू कुत्ते ने सर्वोत्तम अवसर देखकर उस पर अटैक कर दिया
कहते हैं कि आत्मरक्षा में आक्रमण ही सबसे बड़ा कारगर उपाय होता है
 सो खजुहे ने नवीन परिस्थितियों में वही किया
 एक बार पटखनी खाने के बाद वह पलटकर कालू पर चढ़ बैठा
 गुर्राहट चिल्लाहट चिल्लपों के बीच एक दूसरे से गुत्थगुत्था हुए ये दोनों शूरवीर लचकूकमरिया की चारपाई के ठीक नीचे आ घुसे
अब क्या था
 वहाँ एक हड़कंप सा मच गया
 आसपास की चारपाइयों पर बैठे अनेक भोजनभट्टों की हिम्मत जवाब दे गई और इधर मैं भी घबराकर चारपाई के नीचे रखे टीन के बक्से की एक प्रदक्षिणा करके लचकूकमरिया के बिस्तरबंद के होल में दौड़कर घुस गया
 अब मेरी हिम्मत नहीं पड़ रही थी कि अपना मुँह बाहर निकालकर आगे का नजारा देख सकूँ
पहले चारपाई घसीटे जाने की ध्वनि आई
 फिर जमीन पर लाठी पटके जाने की आवाज हुई
 फिर लगा कि किसी ने साधकर लाठी का एक करारा प्रहार किसी कुत्ते पर किया
 उसके बाद एक लंबी  कें कें कें  के साथ फुर्सत हो गई
मेरा दिल जोर जोर से धड़क रहा था और मेरे कान सुन रहे थे     ये देखो बैजुआ



 ओ बैजू बावरा


 कहाँ था इतने दिनों


 अरे इसे ले चलो


 बड़े मौके से मिल गया साला
जै हिंद दीवान जी



 का बात है
 बड़े परेशान लग रहे हो
चल चल बैजू
 तुझसे एक काम है
 दरोगा जी तुझे याद कर रहे हैं
उसके बाद टीन का बक्सा खटका
 मुझे ऐसा लगा कि जिस बिस्तरबंद में मैं मुँह छिपाए बैठा था उसे अचानक हवा में टाँग लिया गया है
ये वही मोटू पतलू सिपाही जी थे जो थोड़ी देर पहले मुझे टूरिस्ट बस में मिले थे
 मैंने बिस्तरबंद से मुंडी निकालकर देखा कि वे दोनों उस लचकूकमरिया उर्फ बैजू बावरा को लगभग धकियाते हुए पुलिस चौकी की ओर ले जा रहे थे
एक अत्यंत पुरानी इमारत के पास आकर उसके मेहराबदार गेट से हम लोग अंदर प्रविष्ट हुए
 इमारत क्या थी  लगता था कि मोहनजोदड़ो और हड़प्पा की खुदाई से निकला हुआ एक ऐसा खंडहर सामने खड़ा है जो कि मानो पुरातत्व विभाग की पैनी निगाहों से अछूता रह गया हो
 इमारत की पुताई एक शताब्दी से भी अधिक काल से नहीं हुई थी
 उसकी छत और कंगूरों पर डेढ़ डेढ़ बित्ता की काई जमा थी
 स्थान स्थान पर घास और खर पतवार ऊपर से नीचे लटकी हुई अंगूर की बेलों की भाँति इमारत की खूबसूरती में चार चाँद लगा रही थी
पुलिस चौकी के भीतर दो तख्त पड़े थे जो कि नवाब वाजिद अली शाह के जमाने के थे
 उनमें से एक पर वायरलेस सेट रह रहकर सन्नाटे को चीर रहा था  जो कि उस रहस्यमय वातावरण में तकनीकी तरक्की का इकलौता साधन प्रतीत होता था
 उसे सुनने समझने वाला होमगार्ड कहीं आस पास तेल लेने गया हुआ था
 वहाँ कुछ ऐसे फर्नीचर भी थे जो संभवतः किसी नीलामी में खरीदे गए हों और कतिपय ऐसे कागज पत्तर भी तख्तों पर बिखरे हुए थे जो कि राजकीय अभिलेख कम और नल दमयंती के युग के भोजपत्र अधिक प्रतीत होते थे
चौकी में पूरा अमन चैन था
 कोई भी वहाँ बेरोकटोक आ जा सकता था  परंतु वहाँ पड़ी किसी चीज को हाथ लगाने का दुस्साहस कदापि नहीं कर सकता था
 आखिर यह पुलिस चौकी जो थी
इसी बीच मोटा वाला सिपाही जाकर दरोगा जी के क्वार्टर में उन्हें सारी वस्तु स्थिति से अवगत करा आया
 उस क्वार्टर के बाहर एक लाल नीले निशान से युक्त बुलेट मोटरसाइकिल इस तरह खड़ी थी मानो कोई अरबी घोड़ा अपने अस्तबल से खुल निकलने के लिए एकदम तैयार हो
 क्वार्टर के सदर दरवाजे का फ्रेम छोटे कद का था
 वह इस प्रकार बना था कि हर लंबा आदमी उसमें से सिर झुकाकर ही भीतर जाए
 यह ब्रिटिशकालीन दरोगा आवास था और उसे देखते ही मन में यह अवधारणा दृढ़ हो जाती थी कि अंग्रेज लोग हुकूमत का इकबाल बुलंद करने के लिए किस हद तक सजग रहा करते थे
दरवाजे के बाहर एक लाल नीले निशान से युक्त नामपट्टिका टँगी थी जिस पर इस इलाके के सर्वाधिक शक्तिशाली व्यक्ति का नाम लिखा था   विक्रमादित्य पांडे
 नामपट्टिका पर भले ही उपनाम पांडे लिखा था किंतु नई सरकार आने के बाद से बहुतों ने पांडे  मिसिर  चौहान आदि लिखना इन दिनों बंद कर दिया था
 ऐसा मैंने टूरिस्ट बस के कंडक्टर को एक यात्री के कहते सुना था
 इसलिए अब जो दौर है उसमें पांडे हटाकर विक्रमादित्य लिखना ही श्रेयस्कर है
 क्या पता यह दरोगा जी अपनी वर्दी पर लगी नामपट्टिका में ऐसा ही करते हों
बैजू बावरा को आखिरकार दरवाजे के परदे को सरकाकर भीतर ले जाया गया
 वहाँ ट्रांजिस्टर पर समाचार सुने जा रहे थे
 हिंदी के बाद अब उर्दू भी निबट रही थी
 प्रसारणकर्ता की खनकदार आवाज कह रही थी     आल इंडिया रेडियो से खबरें खत्म हुईं
 अब आजकल के हालात पर तब्सिरा सुनिए
इसी के साथ ट्रांजिस्टर चट से बंद कर दिया गया
 मैं भी जिज्ञासावश स्वयं को रोक नहीं सका और अपनी नन्हीं सी दुम को मरोड़ता हुआ दरोगा जी के दरवाजे से सटकर खड़ा हो गया  यह देखने के लिए कि वह अपने बैजू का अब क्या हाल करते हैं
दोनों का यक्ष संवाद प्रारंभ हुआ और मैं ध्यानमग्न होकर चुपचाप सुनने लगा
क्यों बे




 कहाँ था इतने दिनों
सरकार
 लाइए पहले टाँग दबा दूँ



 सुना है  आजकल बड़ी मेहनत पड़ रही है
रहने दे रहने दे


 फालतू बात मत कर
 पहले जो पूछता हूँ बता
नाही माई बाप



 ई चरनन मा तो हमार स्वर्ग है
 पहिले हम आपन स्वर्ग की सेवा कर लें  तब जौन पूछा चाहौ पूछ सकत हौ
अबे



 जरा धीरे धीरे


 क्या करता है
 ये मेरी टाँग है  कोई अखाड़े में घुमाने वाला मुग्दर नहीं
हाँ हाँ सरकार



 ऊ तो हम जानित हैं


 टाँग ही दबावत हैं


 हमका कउनो कुस्ती लड़ै सा सौक नहीं
अबे चुप साला



 सूअर का बच्चा



 छोड़




 छोड़ मेरी टाँग


 उफ
 मार डाला
अररे सरकार
 हम देखत हैं कि दुइ महीना हमरा इधर आना नाहीं भवा तौन आप कितना कमजोर पड़िगै



 का देसी घी खाना बंद कै दिआ
देसी घी
 कौन लाता



 तेरा बाप
काहे
 ऊ कलुवा का मरि गवा
कलुआ
 कौन कलुआ
अरे वही सरकार



 अपने गजाधर महाराज का बेटवा



 याद नाहीं



 जेकी औरतिया भाग गा रही लच्छुवा कै साथ




 अरे आपै तो बड़ी मदद किए रह्यो ओका बरामद कराए मा अउर मामला रफा दफा कराए मा
हाँ हाँ  याद आया



 तो उससे क्या
अरे पिछली बार वही कलुवा से हम बोल गए रहे
किसलिए
आपके वास्ते हजूर  देसी घी पहुँचावे खातिर



 का नाहीं पहुँचाइस
छोड़



 छोड़  छोड़ मेरी टाँग
 साला अपनी बात गोल और जमाने भर की बातें लंबी लंबी छोड़ता है
 बोल


 बोल कहाँ था इतने दिनों
गों गों गों


 अरे माई बाप
 हमरी गर्दन छोड़ैं सरकार



 बताता हूँ



 बताता हूँ
ले छोड़ दी
 अब बोल
वो अइसा है सरकार कि आजकल धंधा तनि हल्का चल रहा है
 लोगबाग इधर काफी चालाक हुए गै हैं
 केहू के जेब मा हाथ डालो तौन सीजनल टिकट निकरि आवत है या फिर बैंक का गारंटी कार्ड
 अब हम करते तौन का करते
फिर
फिर का
 इसी से तनिक हवा पानी बदले खातिर कुछ समय को राजधानी चले गए रहे
अच्छा बेट्टा



 तो ये बात है



 वहाँ जाकर क्या किया
किया का
 कुछ दिन टिकट माँगे वालन की लाइन मा खड़े रहे
 मुला जब एक नेताजी हमका धता बताय के ऊ टिकट आपन बेटवा को दिला दिए तौन अपने राम फिर से आपन पुस्तैनी धन्धे पे आय गए
अच्छा सरऊ



 तौन हमरे वास्ते हुवां से क्या लाए
     दरोगा जी ने लचकू से मसखरी की
सरकार



 अभी अभी राजधानी से लौटा हूँ
 यूँ समझैं कि बहार आते जाते थम गई
 फिलहाल एक मौका अउर दै दें
     लचकू इस बार पूरे आत्मविश्वास से बोला
अब कितना
हजूर



 बस एक हफ्ता
विक्रमादित्य दरोगा जी बड़े धर्मप्राण आदमी थे
 रोज सुबह उठकर चौकी के प्रांगण में स्थित पीपल के पेड़ के नीचे प्रतिष्ठित शिवलिंग पर प्रेमपूर्वक जल चढ़ाते
 कुछ देर ध्यान करते
 फिर पीपल की सात बार प्रदक्षिणा करके भीगा हुआ चना स्वयं खाते और सूखा चना वानरों को खिलाते
 इसके बाद ही उनकी सरकारी दिनचर्या प्रारंभ हुआ करती थी
बैजू बावरा बड़े मौके से मिल गया था
 इन दिनों  क्राइम वीक  अर्थात अपराध सप्ताह चल रहा था
 शातिर गुंडे बदमाशों की धरपकड़ जारी थी
 दरोगा जी के भक्तिभाव का ही यह कमाल था कि बिना कुछ विशेष किए धरे उन्हें राह चलते बैजू जैसे जेबकतरे और उठाईगीरे मिल जाया करते थे
 दरोगा जी अब उसी कार्य में जुटे थे
आखिरकार बैजू का चालान कई सुविधाजनक धाराओं में कर दिया गया
 तत्पश्चात चौकीवासियों ने उसके बक्से और बिस्तरबंद को उलट पलटकर इस प्रकार मुआयना किया मानो वह किसी नई नवेली दुल्हन द्वारा साथ में लाया गया दहेज का सामान हो
 सारा सामान सहेजकर अंदर एक कोने में सलीके से रख दिया गया
बैजू को अदालत के लिए रवाना करते हुए मोटू पतलू सिपाही जी और दरोगा जी सभी के करुणाविगलित मुखारविंद देखते ही बनते थे
 इतना स्नेह और आत्मीयता तो किसी लड़की को ससुराल भेजते समय उसके मायके वाले भी नहीं दिखाते हैं
 बैजू ने जब दरोगा जी के पाँव छुए तो उनसे यह कहे बिना नहीं रह गया कि     अपना खयाल रखना
 फिर मिलेंगे
उधर बैजू अश्रुपूरित नेत्रों के साथ हाथ में हथकड़ी बँधवाए हुए भारी कदमों से पतले वाले सिपाही के साथ रवाना हो गया
 विक्रमादित्य हताश भाव से उसकी लचकती हुई कमर को नजरों से ओझल होने तक एकटक देखते रहे
ऐसा नहीं था कि दरोगा जी का काम केवल भाग्य भरोसे ही चलता था
 वह पुरुषार्थ में भी गहरा विश्वास रखते थे
 उनकी धार्मिक प्रवृत्ति के चर्चे आम होने के कारण संगम तट पर  वी
आई
पी
 ड्यूटी  के लिए प्रायः उन्हें ही लगाया जाता था
अकस्मात चौकी का वायरलेस सेट बोलने लगा
 चौकी इंचार्ज विक्रमादित्य पांडे को तत्काल सर्किट हाउस पहुँचकर एक वी
आई
पी
 को संगम पर स्नानार्थ ले जाने का हुक्म मिला
 ज्यादा मालूमात करने पर जानकारी मिली कि माननीय खेल कूद एवं चमड़ा मंत्री हीरालाल जी सपरिवार गंगा स्नान हेतु सर्किट हाउस पधारने वाले हैं
मैंने भी उसी क्षण निर्णय ले लिया कि यही उचित अवसर है जब मैं भी लगे हाथों गंगा स्नान का पुण्यलाभ उठा लूँ
 क्योंकि क्या जाने गंगा स्नान का फल ही मुझे इस मूषक योनि से आगे चलकर छुटकारा दिला दे
 मैंने प्रत्युत्पन्नमति से काम लिया और दरोगा जी की मोटरसाइकिल के टूलबॉक्स में येन केन प्रकारेण घुस जाने में कामयाब हो गया
 अगले ही पल मैं और पांडे दरोगा हवा से बातें कर रहे थे
सर्किट हाउस पर बड़ी भीड़ थी
 एक लाल बत्ती की गाड़ी पोर्टिकों में खड़ी थी जिस पर फूलमालाएँ लदी थीं
 मंत्री जी विशिष्ट सूट के भीतर थे
 बाहर तीन चार स्याह काले अरबी ड्रेसनुमा कपड़ों में स्टेनगनधारी अंगरक्षक किसी काल्पनिक आततायी से मोर्चा लेने की मुद्रा में अकड़े खड़े थे
 वी
आई
पी
 के लिए  सर्वोच्चकोटि का जीवनभय  घोषित होने के कारण उनके लिए काली बिल्ली कमांडो सुरक्षा व्यवस्था चौंबीसों घंटे मुहइया रहा करती थी
एक झकाझक सफेद वर्दी और पगड़ी में सजा हुआ भला सा आदमी विशिष्ट सूट का दरवाजा खोलकर एक एक आगंतुक को भीतर बाहर कर रहा था
 हाथ में एक छोटी सी कितबिया और पेन लिए एक आधा बाबू और आधा नेतानुमा व्यक्ति लोगों से पूछ पूछकर उन्हें मंत्री जी से मिलवा रहा था
उधर लोगों का एक बहुत भारी हुजूम चमड़ा उद्योग से लेकर अपने गाँव मुहल्ले टोले की बिजली पानी छप्पर और नाली तक की समस्याओं को लेकर मंत्री जी का इंतजार कर रहा था
 भीतर मंत्री जी बमुश्किल तमाम एक प्याला चाय पी पा रहे थे
 बराबर वाले दूसरे सूट में उनकी पत्नी तथा उनकी एक बिटिया नाश्ता पानी से निवृत्त होकर मंत्री जी के खाली होने की प्रतीक्षा में एक घंटे से अपनी अँगुलियाँ चटका रही थीं
तभी मंत्री हीरालाल जी बाहर निकले और उन्मत्त भीड़ ने उन्हें घेर लिया
 दो चार समर्थकों ने उनके नाम का जयघोष भी किया
 मंत्री जी ने पहले अपने दोनों हाथ जोड़े और उन्हें अपनी छाती के समानांतर रखकर लोगों का अभिवादन स्वीकार किया
 किंतु जब उन्होंने यह पाया कि जनता जर्नादन की तादात ज्यादा है तो अपने दोनों जुड़े हुए हाथों को एक मीनार की शक्ल में अपने सिर से ऊँचा कर दिया
सुरक्षाकर्मी बड़ी बहादुरी से लोगों की भीड़ को ततैयों की भाँति इधर उधर हड़ाते हुए  वी
आई
पी
  को उनकी कार में लाकर बिठा पाए
 उनकी कार की पिछली कार में उनका परिवार भी लगभग लांग जंप मारता हुआ सवार हो गया
 जब तक लोग सँभलें सँभलें मंत्री जी का काफिला यह जा  वह जा
 जाते जाते वह इतना अवश्य कह गए कि     मैं यहाँ अपने पी
ए
 साब को छोड़े जा रहा हूँ
 आप लोग अपने प्रार्थनापत्र उन्हें सौंप दें
वी
आई
पी
 काफिले में सबसे आगे विक्रमादित्य दरोगा जी मोटरसाइकिल पर सवार थे और मैं भी उनके साथ ही यात्रा कर रहा था
 इस प्रकार मैं मंत्री हीरालाल जी की पायलेटिंग का मुफ्त में मजा ले रहा था
दोपहर का समय था
 वी
आई
पी
 अपने व्यस्ततम समय में से समय निकालकर गंगा स्नान हेतु पधारे थे
 संगम तट पर कोई विशेष भीड़ भाड़ नहीं थी
 अतः वहाँ नहाना अब अपेक्षाकृत और भी सुगम था
 जब मंत्री जी ने अपने पाँव कार से बाहर रेती पर उतारे तभी मैंने प्रथम बार उनके निकट से दर्शन किए
 मुझे उनका चेहरा कुछ कुछ जाना पहचाना सा लगा
स्मृति तलैया में कहीं से आकर एक कंकर गिरा और उसमें गोल गोल लहरें नाचने लगीं
 नर्तन करती हुई लहरों में मुझे जो दृश्य दिखाई दिया उसने मुझे जैसे अचानक सोते से जगा दिया
 मुझे अपना पूर्वजन्म याद आ गया
 मैंने देखा कि   दो नटखट से बालक एक आम की बगिया में एक पेड़ पर चढ़कर कच्चे आम खा रहे हैं


 उनमें से एक लड़का तो मैं स्वयं हूँ


 दूसरा कोई और नहीं अपने यही हीरालाल जी हैं


 बाल्य अवस्था में


 हे प्रभु
 यह कैसी विडंबना है
 हीरालाल मंत्री बन गया और मैं एक चूहा बना हुआ आज इस प्रकार से दर दर की ठोकरें खा रहा हूँ
 मन अचंभे और अवसाद दोनों ही भावों से संयुक्त हो गया
जब मैंने अपनी स्मृति पर कुछ और दबाव डाला तो मेरा अतीत किसी चलचित्र की भाँति मेरे सामने घूमने लगा     चल जितेंदर



 अब निकल लें


 नहीं तो प्रधान जी पकड़ लेंगे
   हीरालाल मुझसे कह रहा था
मुझे याद आया कि मेरा नाम जितेंद्र सिंह था और मैं ग्राम प्रधान गब्बर सिंह का इकलौता बेटा था
 हालाँकि मैं एक अमीर बाप का बेटा था और हीरालाल एक गरीब पिता की चौथी संतान  फिर भी हम दोनों में प्रगाढ़ मैत्री थी
 हम दोनों समवयस्क थे और एक ही पाठशाला में कक्षा पाँच में साथ साथ पढ़ते थे
 मेरे पिताजी एक बड़े दबंग किस्म के प्रधान थे और उनकी मर्जी के बगैर उनकी ग्राम सभा में एक पत्ता भी नहीं हिलता था
 यही नहीं  आसपास के कई गाँवों के भी लोग उनके नाम से भय खाते थे
प्रधान जी को मेरी  बुधई  के पुत्र  हीरा  के साथ मित्रता बिल्कुल पसंद नहीं थी
 उनकी दृष्टि से सोचा जाए तो एक बड़े किसान और ग्राम प्रधान के बेटे का उसी के एक हलवाहे के बेटे के साथ कैसा मेल
 लेकिन इकलौती संतान होने के नाते पिताजी मेरा कोई खास विरोध भी नहीं कर पाते थे
 इसलिए मैंने भी उनके पुत्रमोह का नाजायज फायदा उठाते हुए तरह तरह की मनमानियाँ करने में कोई कसर उठा नहीं रखी थी
अभी हीरालाल मुझसे आमों की बगिया से खिसक लेने की बात कह ही रहा था कि पिताजी गब्बर सिंह की एक कड़कदार आवाज सुनाई दी     कौन है वहाँ
  


 सामने के पेड़ पर
अरे बाप रे



   हीरालाल के मुँह से निकला
 वह डाल पकड़कर झूला और धम्म से धरती पर चू पड़ा


 मैंने पिताजी को लंबे डग भरकर आते हुए देखा


 मैं भी झटपट वृक्ष के तने को सावधानी से पकड़ता हुआ फुर्ती से नीचे उतरा


 तब तक हीरा लँगड़ाता हुआ भागकर बगिया से नौ दो ग्यारह हो गया
पिताजी ने पास आकर कोमलता से परंतु गंभीर वाणी में कहा     क्यों रे जितेंदरवा



 नहीं मानेगा तू



   उन्होंने मेरा एक कान हलके से उमेठा


 और वह दृश्य धुँधला पड़ गया
मैं पुनः वर्तमान काल में लौट आया
 मैंने देखा कि मंत्री बने हुए हीरालाल और उसका परिवार गंगाजी में घुसकर इस समय स्नानरत था तथा उसके साथ आया सरकारी अमला कुछ दूरी पर खड़ा पान बीड़ी सिगरेट में तल्लीन हो चुका था
 कुछ एक सुरक्षाकर्मियों की लापरवाह निगाहें अभी भी माहौल का उड़ता उड़ता सा जायजा ले रही थीं
मैं भी दरोगा जी की मोटरसाइकिल के टूलबॉक्स का परित्याग करके संगम तट की रेती पर उतर गया
 रेत मुझे गुनगुने रेगिस्तान सी लगी परंतु ज्यों ज्यों मैं भागकर गंगा तट की ओर जाने लगा  वही रेत आगे शीतल होती गई
 मैंने भी गंगा तट का एक कोना पकड़ा और धीरे से जलराशि में उतर गया
गंगाजल का स्पर्श होने ही तन और मन का ताप तिरोहित हो गया
 कुछ पल के लिए मैं भूल गया अपने वर्तमान मूषकस्वरूप को
 अपने भूतकालीन मानवस्वरूप को
 भूल गया मैं बचपन के मित्र हीरा को
 आज के मंत्री हीरालाल को
 गंगा मैया की स्नेहिल गोद में उनकी लहरों में अठखेलियाँ करता हुआ मैं सारे संसार को भूल गया
 स्नान करते हुए कुछ देर बाद मुझे चेतना हुई कि अब जल के बाहर भी निकलना आवश्यक है
उसी समय मैंने देखा कि हीरालाल की पत्नी और पुत्री नहाकर कपड़े बदलने में संलग्न थीं  जबकि हीरालाल अभी भी कमर तक पानी में गंगा जी में खड़ा हुआ अपनी दोनों हथेलियों को जोड़कर सूर्य भगवान को गंगाजल से अर्घ्य दे रहा था
मैं अब स्वयं को रोक नहीं सका और अपनी नन्हीं सी काया के साथ तैरता तैरता हीरालाल के बहुत निकट पहुँच गया
 मेरा दिल किया कि उससे कहूँ   क्यों रे हीरा
 अब तो बड़े ठाठ हैं तेरे



 मुझे पहचाना



 मैं हूँ तेरा बचपन का यार जितेंदर
लेकिन मैं कहूँ तो कैसे
 मेरी वाणी तो अब मूषक वाणी थी
 यह ठीक है कि मैं मानव भाषा स्वयं तो भली भाँति समझ सकता था  परंतु मानवों की बोली बोलना तो मेरे लिए संभव नहीं था
 अब तो मैं केवल एक ही बोली बोल सकता था और वह भी चूहे की
 इसलिए मैं मन मसोसकर रह गया
 भावावेश में मेरी आँखें छलक आईं
मैंने सोचा कि भले ही हीरालाल मेरी जुबान अब न समझ सके  पर आखिरकार है तो वह मेरा पुराना मित्र ही
 हमारी दोस्ती भी कोई ऐसी वैसी नहीं थी
 कृष्ण और सुदामा की मैत्री थी हमारी
 मेरे हीरा पर एक नहीं कई अहसान थे
 क्या वह बचपन के मेरे सारे अहसानों को अब भूल गया होगा
 कदापि नहीं
 मेरा हीरा ऐसा नहीं हो सकता
 यदि किसी तरह अपने आप को सही सही उसके समक्ष अभिव्यक्त कर दूँ तो आज मैं चाहे जिस हाल में हूँ और जैसा भी हूँ  मेरा मित्र निश्चय ही मुझे अपने सिर आँखों पर बिठा लेगा
यही सब विचार करता हुआ मैं एक लहर की झोंक में हीरालाल के अत्यंत सन्निकट पहुँच गया और सूर्यदेव को अंतिम बार अर्घ्य देने के लिए जैसे ही उसने अपनी दोनों हथेलियों की अंजुरी जल में डालकर ऊपर उठाई मैं भी उस जलांजलि में छनकर उठ आया
मुझ पर दृष्टि पड़ते ही हीरालाल ने घबराकर जलांजलि को तत्काल नीचे गिरा दिया और दोनों हाथों से जोर जोर से पानी उछालकर  हुश हुश  करता हुआ वह मुझ चूहे को अपने से दूर बहाने लगा
 इसी प्रयास में हीरालाल की भीगी हुई धोती की लाँग भी खुल गई और वह उसका सिरा समेटता हुआ शीघ्रतापूर्वक रेतीले तट पर वापस भागा
पानी से बाहर आकर मेरा हीरा फिर से मंत्री हीरालाल बन गया
 उसके अर्दली ने लाकर एक दूधिया धोती कुर्ता तथा अधोवस्त्र पहनने को दिए
 हीरालाल जी ने उन्हें विधिवत् धारण किया
 अर्दली ने तत्पश्चात एक लकड़ी की खड़ाऊँ लाकर उनके चरणों के निकट रखी
 अभी संगम स्थित लेटे हुए विशालकाय हनुमान जी महाराज के मंदिर का उन्हें दर्शन जो करना था
अब तक मैं भी गंगा जी से बाहर आ चुका था
 इससे पहले कि मंत्री जी का अर्दली उनके रेती में पड़े हुए जूते उठाकर उनकी कार में रखता  मैं सबकी नजरें बचाकर मंत्री जी के एक जूते में घुस गया
 अपने मित्र हीरालाल के व्यामोह से अभी भी मैं स्वयं को अलग नहीं कर पाया था
 इसलिए मैंने अब उसी के साथ उसकी कर्मस्थली अर्थात राजधानी लखनऊ तक जाने का संकल्प कर लिया था
जूते कार में रख लिए गए
 कारों का काफिला वापस चल दिया
 अब मैं मंत्री हीरालाल के साथ उनके परिवार के सदस्यों के बीच पहुँच चुका था
 परिवारजन लेटे हुए हनुमान जी महाराज का दर्शन करने के उपरांत कार में ही बैठे बैठे डिब्बों में लाया गया  पैक्ड लंच  खा रहे थे और मैं उनके पैरों के आसपास गिरने वाली उनकी जूठन से ही संतुष्ट था
हीरालाल पहली बार चुनाव में जीते थे और पहली बार में ही मंत्री बना दिए गए
 इस मामले में वह दूसरे राजनीतिज्ञों से अधिक भाग्यशाली थे
 वैसे तो पूर्व में भी वह दो बार चुनाव लड़े थे  किंतु दोनों बार हार गए थे
 यहाँ तक कि उनकी जमानत भी जब्त हो गई थी
 लेकिन इस बार की बात ही कुछ और थी
 जिस तरह सागर में एक लहर आती है और दूसरी जाती है  इस बार उनके दल की लहर थी
 गरीबी हटाओ की लहर
 लोकतंत्र बचाओ की लहर
 राष्ट्रीय एकता और अखंडता की लहर
 धर्मप्रेरित राजनीति की लहर
 जातिगत समीकरणों की लहर
 ऐसी ही एक लहर में हीरालाल के दल ने पिछले सभी चुनावी समीकरणों को ध्वस्त करते हुए विजयश्री हासिल की थी
स्वतंत्रता प्राप्ति के तश्चात कई दशकों तक मतदाता की हालत एक ही प्रकार का मिक्सचर बार बार पीने वाले मरीज जैसी रही
 लेकिन अपने स्वास्थ्य लाभ की दिशा में आशाजनक प्रगति न देखकर अब वह पहले से अधिक जागरूक हो चुका है
 अब वह सभी दवाइयों को एक एक करके परखनली में डालकर परखने की स्थिति से गुजर रहा है
मतदाता की इसी प्रयोगधर्मिता की बदौलत इस बार हीरालाल का राजनीतिक दल सत्ता में आ गया और हीरालाल के विगत दीर्घ अनुभवों  संघर्षों  अद्भुत संगठन क्षमता तथा पार्टी के हितों के प्रति उनका सर्वोच्च समर्पण भाव देखकर आलाकमान ने उन्हें मंत्री पद सौंप दिया  और वह भी सीधा कैबिनेट स्तर का
हीरालाल को प्रारंभ में केवल खेल कूद विभाग दिया गया  परंतु जब शपथ ग्रहण के पश्चात वह पहली बार अपने चुनाव क्षेत्र में गए तो उन्हें यह अहसास हुआ कि उनकों सौंपे गए विभाग में वह आकर्षण उनके समर्थकों को नजर नहीं आ रहा था कि जो आना चाहिए था
 यही नहीं  उनके विरोधी इसे लेकर उनकी खुलेआम खिल्ली भी उड़ा रहे थे
 यहाँ तक कि इसी कारण उनके अपने परिवार के सदस्य भी कोई बहुत खुश नहीं थे
 फलतः हीरालाल शुरू के दो तीन महीनों तक बड़े ही अनमने भाव से खेल कूद विभाग का कार्यभार देखते रहे
उधर जैसे ही मंत्री जी को राजधानी में एक सुसज्जित आवास आवंटित हुआ उनके बँगले पर सुबह से शाम तक मिलने वालों का ताँता बँधने लगा
 एक आदमी तो चौबीसों घंटे टेलीफोन की घंटी सुनने पर लगा रहता
 टेलीफोन घनघनाते ही वह संपर्ककर्ता को संक्षिप्त से संक्षिप्त उत्तर देता और जब उधर से बोलने वाले की बात उसके पल्ले नहीं पड़ती तो वह टेलीफोन का रिसीवर मंत्री जी के पी
आर
ओ
  पी
ए
 अथवा किसी को भी पकड़ा देता
मंत्री जी चाहे बाथरूम में हो  चाहे बेडरूम में उनके घर का ड्राइंगरूम  बाहर का बरांडा और बँगले का लॉन इत्यादि उनके चुनाव क्षेत्र तथा प्रदेश के विभिन्न जनपदों से आने वाली जनता से खचाखच भरा रहता
 यहाँ तक कि जब मंत्री जी अपने बँगले से विधानसभा अथवा सचिवालय के लिए प्रस्थान करते तब भी उनकी कार में कई क्षेत्रीय लोग जबरदस्ती ठुँस जाते
एक दिन तो हद हो गई
 बहुत देर से उनके सिर पर लगभग डेढ़ सौ व्यक्ति सवार थे
 मंत्री जी को आज विधानसभा में अपने विभाग से संबंधित विधायकों के प्रश्नों का उत्तर देना था
 इसलिए उन्हें आज विशेष जल्दी थी
 किसी प्रकार भीड़ से अपना जी चुराकर जैसे ही वह अपनी लाल बत्ती की गाड़ी में बैठने को हुए करीब आधा दर्जन ढीठ किस्म के आदमी उनकी गाड़ी में उनसे पहले घुस गए
 अब मंत्री जी के लिए ही बैठने की जगह नहीं रही
उन्होंने उन लोगों के हाथ जोड़े और अपने बैठने के लिए जगह माँगी
 कार से कोई आदमी उतरने का तैयार नहीं हुआ  ऊपर से उन्हें यह सुनने को मिला     नाहीं उतरब
 


 का एही खातिर तुमका मंतरी बनावा है हम लोगन ने
   बेचारे मंत्री जी के पास इस बात का कोई जवाब नहीं था
 लिहाजा वह उनमें से ही एक आदमी की गोद में बैठ गए और कार चल पड़ी
 मंत्री जी का गनर भी बाहर खड़ा खड़ा टापता रह गया
हीरालाल को सिगरेट शराब या अन्य किसी नशे का शौक नहीं था
 अलबत्ता वह रोज रात्रि में भोजन से पूर्व  मृत संजीवनी सुरा  नामक एक औषधि का सेवन अवश्य करते थे
 एक आयुर्वेदाचार्य ने उन्हें यह सलाह ही थी कि   इस औषधि में बड़े कीमती तत्व विद्यमान हैं और यह पाचन क्रिया में भी बड़ी सहायक है
 आप इसके सुरूर पर न जाएँ  बल्कि इसके अन्य गुणों से लाभ उठाएँ
हीरालाल का पी
आर
ओ
 नीलकांत अच्छा लड़का था
 गोरा चिट्टा एवं हृष्ट पुष्ट
 वह हीरालाल की बड़ी सेवा करता था
 यह सेवा वह आज से नहीं बल्कि पिछले लगभग दस वर्षों से करता चला आ रहा था
 जिन दिनों हीरालाल राजनीति में कड़ा संघर्ष कर रहे थे इस पढ़े लिखे बेरोजगार नौजवान ने उनकी बड़ी सहायता की थी
 वह उनके हर दुःख और सुख में साए की तरह साथ लगा रहा
 दिन भर उनके निर्देशों पर नीलकांत यहाँ वहाँ भागता और रात्रि में उनकी चप्पलें उठाने से लेकर  मृत संजीवनी सुरा  की खुराक बनाने तक में उनका साथ दिया करता था
यह नीलकांत ही था जिसने मंत्री पद के अदब कायदों को हीरालाल द्वारा शपथ ग्रहण करने के पश्चात उनसे भी पहले सीख लिया
 कुल मिलाकर हीरालाल नीलकांत की प्रतिभा एवं योग्यताओं से आकंठ प्रभावित थे और इसीलिए वह नीलकांत की सलाह के बिना एक कदम भी चलने से पूर्व दस बार सोचते थे
नीलकांत ने जब यह देखा कि क्षेत्रीय मतदाताओं की उद्दंडता दिन प्रतिदिन बढ़ती ही जा रही है तो उसने उससे निबटने की भी तकरीब खोज ली
 उसने हीरालाल को परामर्श दिया कि     इस तरह तो आप एक दिन ढेर हो जाएँगे
 अगर आपको कुछ हो गया तो फिर भाभी जी और प्रभावती का क्या होगा
प्रभावती मंत्री जी की तेजी से सयानी होती बिटिया का नाम था जिसके हाथ यथाशीघ्र पीले करने की चिंता आजकल उन्हें खाए जा रही थी
 उन्होंने मृत संजीवनी सुरा की दूसरी खुराक लेते हुए कहा     पर किया क्या जाए
आप उसकी फिकर मुझ पर छोड़ दीजिए



 अगर आप मेरी एक बात मानें तो मुझे एक आइडिया आया है
वह क्या
मैंने आपके नाम से गोमती किनारे के बहुखंडी भवन में चौदहवें तल पर एक फ्लैट रिजर्व करा लिया है
मगर यह बँगला
ओहो


 गोली मारिए इस बंगले को
 यह समझिए कि अब से हाथी का ऊपरी दाँत रहेगा यह बँगला
और भीतरी दाँत
गोमती किनारे वाले फ्लैट को आप भीतरी दाँत के रूप में इस्तेमाल करेंगे
वह कैसे
देखिए


 सुबह से शाम तक आप अपने बँगले से ही आते जाते हैं और जनता को दर्शन देते हैं
 


 शाम अकसर स्टेट गेस्ट हाउस और दूसरी जगहों पर जरूरी कामों में गुजर जाती है
 


 देर रात जब आपको फुर्सत मिले तो चुपचाप अपने गोमती किनारे वाले फ्लैट पर चले जाया करेंगे और वहीं रात्रि विश्राम करेंगे
 


 सूर्योदय से पूर्व आप उठ ही जाते हैं
 अतः तब तक वापस बँगले पर लौट आना हितकारी रहेगा
हाँ  यह ठीक है     कहकर हीरालाल ने चुटकी बजाई और अगले ही दिन से उनका निजी साजो सामान बड़े ही एहतियात के साथ गोमती किनारे वाले फ्लैट पर पहुँच गया
 परंतु उस सामान के साथ उनके परिवार का सामान वहाँ नहीं गया
जिस समय हीरालाल को उनके परिवार सहित बँगले पर छोड़ने के बाद उनकी कार गोमती वाले फ्लैट पर आकर झटके से रुकी  ड्राइवर की सीट के नीचे सोते हुए मेरी आँख उसी समय खुल गई
 मैंने देखा कि गाड़ी में उस समय दो ही व्यक्ति थे
 एक मंत्री जी का ड्राइवर और दूसरा उनका गनर
ड्राइवर ने कार की डिक्की खोलकर मंत्री जी की अटैची बाहर निकाली और उसे गनर के हाथों में थमाकर कार को एक किनारे लगाने लगा
 गनर ने अटैची और पीछे की सीट पर पड़ा कुछ अन्य सामान समेटा और उस बहुखंडी भवन का रुख किया
 मैं भी कार से फुदक कर उतर गया और गनर के कदमों के पीछे पीछे हो लिया
 गनर एक लिफ्ट में सवार हो गया
 मैं भी उसके पीछे लिफ्ट के एक कोने में दुबककर खड़ा हो गया
 लिफ्ट चौदहवें तल पर रुकी
 हम दोनों लिफ्ट से बाहर आ गए
 गनर ने उस फ्लोर के एक साइड में बने एक फ्लैट के दरवाजे के  की होल  में चाबी घुमाई
 दरवाजा खुल गया
 गनर ने फ्लैट में प्रवेश किया
 मैं भी उसके पीछे हल्लू हल्लू फ्लैट में घुस गया
कुछ देर में गनर मंत्री जी का सामान रखकर और उनका फ्लश लैटरीन इस्तेमाल करके फ्लैट से बाहर निकल गया और मेरा वहाँ एकछत्र साम्राज्य कायम हो गया
 अब मैं सीधा हीरालाल के बेडरूम में घुसा और उसके बिस्तर पर चढ़कर अपनी टाँग पर टाँग रखकर लेट गया
 अरे क्या हुआ अगर आज मैं केवल एक चूहा था
 आखिर था तो मैं हीरालाल का बचपन का दोस्त ही
 यही सब सोचते सोचते मेरी पुनः आँख लग गई
नींद की हालत में मुझे मूषक वाणी सुनाई दी
 एक चुहिया किसी चूहे से कह रही थी
नहीं नहीं  मुझे मत छेड़ो


 मुझे तुम्हारी सूरत से भी नफरत है
चूहा भी उसी मातृभाषा में कह रहा था
ऐसी क्या भूल की है मैंने जो तुम मुझसे इतनी नाराज हो
चुहिया कह रही थी
कल डबलरोटी कुतरते हुए तुमने मेरे लिए जरा भी नहीं छोड़ी
 तुम्हारे जैसा लालची चूहा मैंने और कहीं नहीं देखा
अच्छा  तो यह नाराजगी है
 लो मैं वायदा करता हूँ कि आगे से ऐसी कोई शिकायत नहीं मिलेगी तुम्हें
 


 अब तो मान जाओ
नहीं


 कभी नहीं


   कहते हुए चुहिया का स्वर और भी ऊँचा हो गया
यह सब कुछ पहले मुझे स्वप्नवत लगा  किंतु जब मेरी तेज घ्राणेंद्री में मूषकगंध भी समाविष्ट हो गई तो मेरी आँख खुल गई
 मैंने पलंग ने नीचे झाँका तो वास्तव में एक काले रंग का मोटा चूहा एक भूरे रंग की चुहिया के पीछे भागता हुआ मुझे नजर आया
 भागते भागते वे दोनों बेडरूम से ड्राइंगरूम में चले गए
 मैं पलंग से छलाँग मारकर उतरा तथा ड्राइंगरूम की ओर दौड़ा
 वहाँ पहुँचकर मैंने देखा कि सोफासेट के पीछे दीवार में दो बिल बने थे
 एक छोटा बिल और एक उसी के बराबर में बड़ा बिल
 चुहिया भागकर अपने छोटे बिल में जा घुसी तथा वह चूहा भी उसमें घुसने की नाकाम कोशिश करने लगा
 वह इतना मोटा था कि उसका वहाँ घुस पाना असंभव था
तभी द्वार पर  की होल  के खटकने की ध्वनि आई और वह चूहा कूदकर बराबर वाले अपने बड़े बिल में घुस गया
दरवाजा खोलकर शीघ्रतापूर्वक नीलकांत अंदर आया और मंत्री जी की अलमारी खोलकर उसने उनके लिए कुछ कपड़े और रुपए पैसे एक सूटकेस में भरे और बाहर जाने को हुआ
 इतने में ड्राइंगरूम में रखे टेलीफोन की घंटी बजी
 नीलकांत ने रिसीवर उठाया और कहा
हैलो



 कौन  सेठ धर्मचंद जी
 नमस्कार नमस्कार
 


 मंत्री जी तो बाहर जा रहे हैं
कहाँ
   उधर से पूछा गया
नैनीताल
कब तक वापस लौटेंगे
तीन दिन बाद
नीलकांत ने रिसीवर रख दिया और फ्लैट को ताला मारकर निकल गया
 नीलकांत के वहाँ से जाते ही वह मोटा चूहा अपने बिल से निकला और उस चुहिया के बिल को खोदने लगा
कोई फायदा नहीं मोटू



   भीतर से चुहिया ने कहा     मैंने इस बिल की दीवारों को फौलाद का बना दिया है
 अब अगर तुम जैसे सौ चूहे भी इसके बाहर अपना सिर पटकें तो इसे नुकसान नहीं पहुँचा सकते
यह सुनकर मोटा चूहा गुस्से से पलटा और उसकी आँखें मेरी आँखों से चार हो गईं
 मेरा एकछत्र साम्राज्य तो इस फ्लैट में उसी क्षण समाप्त हो गया था जिस क्षण मेरी दृष्टि धमाचौकड़ी मचाते इन चूहा चुहिया पर पड़ी थी
 किंतु मुझे देखकर उस मोटे चूहे को लगा होगा कि यह बिन बुलाया मेहमान अचानक कहाँ से आ टपका
जो भी हो  उस चूहे की आँखों में और भी खून उतर आया और उसने एक क्षण का विलंब किए बिना मुझ पर बिना किसी भूमिका के हमला बोल दिया
 मैंने अपने बचाव के  जितने भी पैतरे हो सकते थे  आजमाए
 लेकिन अपने से दो गुना भारी प्रतिद्वंद्वी के आगे भला मेरी क्या चलती
 मोटू चूहे ने मुझ पर जूडो और कराटे के ऐसे ऐसे वार किए कि मैं लहूलुहान हो गया
अंत में अपने बचाव का काई उपाय न देखकर मैं भागकर बड़े वाले बिल में घुस गया
 उस वक्त मैं यह भूल गया कि यह मेरे दुश्मन का ही घर था
 वहाँ आकर मोटू चूहे ने मेरी और भी कुटाई की
 मैं वहाँ से उसकी गिरफ्त से किसी तरह छूटकर बाहर भागा और इस बार बगल के उस चुहिया के बिल में घुस गया
उस छोटे बिल में आकर मेरी जान में जान आई
 मेरा सिर तेजी से दुख रहा था
 मैंने देखा कि वह चुहिया अपने घास के बिछौने पर लेटी हुई आराम से एक पनीर का टुकड़ा कुतर रही थी
 मुझे देखते ही वह भय से अपनी जगह से उछल पड़ी
 मैंने उससे कहा     डरो नहीं


 मैं तुम्हें


 कोई नुकसान नहीं


 प


 हुँ


 चा


 ऊँगा
और मैं वहाँ गिरकर बेहोश हो गया
जब मुझे होश आया तो मैंने पाया कि वह खूबसूरत चुहिया मेरे चेहरे पर झुकी हुई पानी के छींटे मार रही थी
 आँखें खुलने पर जब मैंने उसको देखा तो वह शरमाकर अपनी पलकों को बार बार झपकाने लगी
 मुझे कुछ अजीब सा लगा
 मैं तत्काल उठ बैठा
 इससे पहले कि वह चुहिया मुझे कुछ कहे  मैं फौरन उस बिल से बाहर निकल गया
बाहर निकलकर मुझे सबसे पहले अपने लिए एक अलग सुरक्षित बिल की आवश्यकता महसूस हुई  क्योंकि उसके बिना हीरालाल के इस फ्लैट में जिंदा रह पाना मुझे टेढ़ी खीर नजर आया
 लेकिन बिल खोदने के लिए समय चाहिए था
 ऊपर से मोटू चूहे के द्वारा दुबारा हमला किए जाने का भी भय आसन्न था
 इसलिए मैंने कूटनीति से काम लिया
मैं दुबारा उस चुहिया के बिल में गया
 मैंने उससे प्रार्थना की कि वह कुछ घंटे मोटू चूहे के बिल में जाकर उसे वहीं रोके रखे ताकि तब तक मैं हीरालाल के बेडरूम में जाकर अपने लिए एक सुखद एवं सुरक्षित बिल का निर्माण कर सकूँ
 इस पर चुहिया ने मोटू की नीच हरकतों की याद दिलाकर शंका व्यक्त की
 मैंने चुहिया से कहा कि     फिकर न करो


 लड़ाई के दौरान मैंने भी उस चूहे को जगह जगह ऐसा काटा है कि तुम्हारा अधिकांश समय तो उसकी तीमारदारी में ही बीत जाएगा
   चुहिया को मेरी बात समझ में आ गई
सारी रात मैं अपनी चोटों की परवाह किए बिना हीरालाल के बेडरूम में अपने साइज का एक बिल खोदता रहा
 सुबह तक वह बिल बनकर तैयार हो गया
 और मैं उसमें लेटकर सुस्ताने लगा
उस दिन से वह चुहिया मेरे बिल में बेरोकटोक आने जाने लगी
 कभी वह मेरे लिए किसी खाद्य सामग्री का कोई टुकड़ा ले आती और कभी दूसरा
 यदि मैं खाने से इन्कार कर देता तो वह हठ करके वहीं बैठ जाती और मेरे बिल से जाने का नाम ही न लेती
 मैं यथासंभव उस चुहिया के सम्मोहन से बचने का प्रयत्न करता  परंतु वह मेरा पीछा ही न छोड़ती
 लेकिन मैं भी कोई कम उस्ताद नहीं था
 किसी न किसी तरह से उससे अपना पीछा छुड़ा ही लेता
एक के बाद एक कर मंत्री जी के उस फ्लैट में दिन बीतते गए
 मैं अपने स्वनिर्मित शरणस्थल में पड़ा पड़ा यह सोचा करता कि उस दुष्ट एवं दुराचारी चूहे और मुझ सदाचारी चूहे में कितना अंतर है
 और इस नादान चुहिया को क्या कहूँ
 इसे तो सिवाय दुम उठाकर आगे पीछे नाचने और दीदे मटकाने के और कुछ भी नहीं आता
 क्या माया ने इसकी बुद्धि भरमा रखी है या कि यह स्वयं कोई माया है
इस तरह के विचारों के उतार चढ़ाव से हम तीनों चूहों का नामकरण स्वतः ही हो गया
मैं  सदाचारी चूहा
वह  दुराचारी चूहा
उसके साथ वाली  माया चुहिया
जब माया चुहिया ने यह अच्छी तरह समझ लिया कि उसकी दाल मेरे साथ गल नहीं सकती
 तो उसने हारकर दुराचारी चूहे के साथ अपना घर बसा लिया
 उसी दिन से माया दुराचारी के घर में रहने लगी
 मैंने भी अपने गरीबखाने में यह सोचकर चैन की साँस ली कि चलो किसी तरह इस बला से गला छूटा
मेरे सात्विक विचार अब और भी दृढ़ हो चले
 साथ ही  आत्मालोचन की प्रवृत्ति भी मैं नहीं छोड़ सका
 मैं सोचने लगा कि ऋषि मुनियों ने काम क्रोध लोभ मोह इन चारों को नरक के पंथ बताया है
काम  पर तो मैं विजय पा ही चुका हूँ
  माया  का कोई भी काम बाण मुझे घायल नहीं कर सका
क्रोध  मुझे जन्म से ही नहीं आता
  दुराचारी  से युद्ध करते समय भी मात्र आत्मरक्षा का भाव ही मेरे मन में उठा था
 उसके प्रति क्रोध का भाव मेरे मन में कभी नहीं आया
लोभ  भी मैं नहीं करता  क्योंकि यह मेरे संस्कारों में ही प्रायः रच बस गया है कि मैं भूख लगने पर ही खाता हूँ
 मेरा भोजन यदि कोई देख भर ले तो छूटते ही यही कहेगा कि   ये चूहा खाने के लिए नहीं जीता  बल्कि जीने भर के लिए खाता है
अतएव नरक के ये तीन पंथ तो मैंने बंद कर रखे हैं  किंतु  मोह  नामक इस चौथे पंथ का मैं क्या करूँ
 कामेश्वर पंडित के वाद्ययंत्र में जन्म से लेकर गंगा स्नान तक मुझे मोह नहीं व्याप सका
 परंतु जब से मैंने वहाँ स्नान करते हुए अपने पूर्वजन्म के सखा  हीरा  को देखा है  यह मूषक हृदय न जाने क्यों उसके प्रति दिनोंदिन आसक्त होता जा रहा है
 उस दिन उसने यद्यपि कितनी निष्ठुरता से मुझे गंगा की धारा में बहा देना चाहा  तथापि मेरा हृदय उसकी ओर जरा भी कठोर नहीं होने पाया
क्या बाल्यकाल के संस्कार इतने प्रबल होते हैं
 क्या सच्ची मित्रता में छिपा प्रेम इतना शक्तिशाली होता है कि वह जन्म और पुनर्जन्म के अंतर को भी नहीं मानता
यद्यपि हीरालाल आज मानव से अतिमानव बन चुका है और मैं अपनी युवावस्था में किसी भयंकर दुर्घटना का शिकार होकर मानव देह त्यागकर अब मूषक बना बैठा हूँ  फिर भी अपने पुराने मित्र से मोह का नाता मैं क्यों नहीं तोड़ पा रहा हूँ
कितनी विचित्र बात है
 एक तो चूहे के शरीर में आकर मेरी आत्मा वैसे भी इस संसार में नरक के अनुभव कर रही है
 ऊपर ये यदि मोहपथ पर मेरे पग इसी प्रकार चलते रहे तो इस योनि से छुटकारा मिलने के समय क्या मुझे विधि के विधान के अनुसार साक्षात नरकगामी नहीं होना पड़ेगा
प्रदेश में चमड़ा उद्योग का विस्तार तेजी से हो रहा था
 आवश्यकता को देखते हुए इसका मंत्रालय भी अलग से सृजित हो गया था तथा इसे मुख्यमंत्री जी ने अपने ही पास रख छोड़ा था
 हीरालाल के पास सिर्फ खेलकूद मंत्रालय था और वह विभिन्न खेलों एवं कूदों की प्रतियोगिताओं का उद्घाटन करते करते अब तंग आ चुके थे
एक दिन कैबिनेट मीटिंग के समापन के बाद उनसे न रहा गया और उन्होंने मुख्यमंत्री जी के कार्यालय कक्ष में पेश होकर अपनी व्यथाकथा कह सुनाई
 मुख्यमंत्री जी मुस्कुराए
 कुछ ही दिनों बाद कैबिनेट का विस्तार हुआ और हीरालाल को  खेलकूद  के साथ  चमड़ा उद्योग  भी दे दिया गया
हीरालाल को तो इसी दिन की प्रतीक्षा थी
 अगले ही दिन उन्होंने चमड़ा उद्योग से संबंधित उच्चाधिकारियों की एक बैठक बुलाई और नए विभाग के कामकाज का जायजा लिया
 अब खेलकूद विभाग की पर्याप्त जानकारी हीरालाल को हो ही चुकी थी
 इसलिए उन्हें चमड़ा उद्योग के अधिकारियों को भी प्रगति की समीक्षा के उपरांत आवश्यक निर्देश देने में कोई कठिनाई नहीं हुई
सचिव ने उनकी सहायता के लिए कुछ बिंदुओें पर एक सारगर्भित नोट बनाकर रखा था
 उस पर एक निगाह डालने पर हीरालाल को कुछ संतोष नहीं हुआ और उन्होंने उस टाइपशुदा नोट को एक किनारे रख दिया
 उसके बाद एक लंबा चौड़ा भाषण फ्री स्टाइल में दे डाला
कश्मीर से लेकर कन्याकुमारी तक राष्ट्र की एकता और अखंडता पर प्रकाश डालते हुए उन्होंने मनुष्य के चमड़े से लेकर गाय भैंस के चमड़े और उसकी उपयोगिता का वर्णन करते हुए  एक ऐसा  प्रोजेक्ट  शुरू करने के दिशा निर्देश दिए  जिसमें कि पशुओं के चमड़े की गुणवत्ता सुधारने के लिए उनके चारे पानी की किस्मों में भी क्रांतिकारी सुधार लाया जाए
सचिव ने उन्हें बीच में ही धीरे से टोका     सर



 आप पशुपालन विभाग से संबंधित  प्वाइंट  कह रहे हैं
तो क्या हुआ



 यह  मैटर  तुम पशुपालन विभाग को  रेफर  कर देना
     कहकर कर हीरालाल पुनः शुरू हो गए
उन्होंने अपना आशय और भी स्पष्ट किया कि वह चाहते हैं कि चारे पानी की किस्मों में व्यापक परिवर्तन किए जाएँ ताकि भविष्य में चमड़ा उद्योग को  सप्लाई  किया जाने वाला चमड़ा  एक्सपोर्ट क्वालिटी  का बन जाए


 और उस चमड़े की खपत न केवल अपने देश व प्रदेश में हो बल्कि विदेशों से भी उसकी डिमांड आने लगे
मंत्री जी के भाषण के इस अंश को सुनकर अधिकारीगण बगलें झाँकने लगे और विभागीय सचिव ने उनके कान में मुँह लाकर पुनः धीरे से कहा     सर
 


 अब आप खेलकूद के ही नहीं  चमड़ा उद्योग के भी मंत्री हैं
सो तो है
 फिर
कृपया वह लिखित नोट पढ़ लें तो बेहतर
इस पर मंत्री जी ने और भी धीरे से कहा     मगर मैं तो अपना भाषण समाप्त कर चुका हूँ
कोई बात नहीं सर



 अगली बार सही
सचिव ने कहा और बैठक समाप्त हो गई
हीरालाल को लगा कि वाकई कहीं कुछ गड़बड़ हो गई है और उन्होंने तब से यह नियम बना लिया कि आगे से वह जहाँ भी बोलेंगे सचिव द्वारा बनाए गए नोट्स को लेकर ही बोलेंगे
 उन्होंने ऐसा किया भी और धीरे धीरे यह उन्हें काफी सुविधाजनक लगने लगा
 पहले यह क्रम विभागीय बैठकों और विधानसभा प्रश्नोत्तरों तक ही सीमित रहा
 फिर उन्हें इसकी आदत सी पड़ गई
 यहाँ तक कि वह इसका प्रयोग जनसभाओं में भी करने लगे
 नीलकांत उनके ऐसे भाषण कुछ जान पहचान के लेखकों एवं मित्रों की सहायता से पहले ही तैयार करा लेता था
 यदि हीरालाल जी को समय रहा तो वह इन लिखित प्रतियों पर दृष्टि डाल लेते थे
 यदि समय न रहा तो कागजों को सामने रखकर मंच से सीधे सीधे पढ़ दिया करते थे
लेकिन मनुष्य अपनी भूलों से ही बहुत कुछ सीखता है
 अपने चुनाव क्षेत्र में एक बार हीरालाल जी ने एक बहुत बड़ी जनसभा को संबोधित किया
 वह नीलकांत द्वारा तैयार कराया गया भाषण सभामंच से पढ़ने लगे
 पन्ने पर पन्ने पलटते गए और भाषण चालू रहा
 जब उन्हें बोलते बोलते करीब डेढ़ घंटे हो गए तो पब्लिक हूटिंग करने लगी
 फिर भी मंत्री जी पूरा भाषण दृढ़तापूर्वक पढ़ते गए
 इस बीच उन्होंने दो बार पानी पिया
 परंतु वह भाषण रावण की आँत की तरह खत्म होने को न आता था
 हूटिंग और विकट हो गई
 मंत्री जी ने उसकी परवाह न की
 बस पढ़ते गए   पढ़ते गए
अंततोगत्वा जनता का धैर्य समाप्त हो गया और सड़े अंडों एवं टमाटरों की बौछार मंच पर होने लगी
 बेचारे हीरालाल किसी तरह बचते बचाते भागकर मंच के पीछे उतरे और अपने पी
ए
 पर बरस पड़े     यह क्या वाहियात भाषण थमाया था तुमने
पी
ए
 ने हकलाकर जवाब दिया कि   क्षमा करें सर



 आ


 आपको गलती से टाइप्ड भाषण की चारों प्रतियाँ


 थमा दी गई थीं


 आप उन्हीं को बारंबार
भारी हंगामे के बीच मंत्री जी राजधानी वापस आ गए
रात्रि के ग्यारह बजे थे
 हीरालाल बाथरूम में था
 नीलकांत ड्राइंगरूम में कुछ फिल्मी पत्रिकाएँ पलट रहा था
 दुराचारी चूहा तथा माया चुहिया भी अपने बिल में हँसी मजाक कर रहे थे
 मैं इस समय हीरालाल के पलंग के नीचे चहलकदमी करता हुआ उससे पुनः भेंट करने की अनेक प्रकार की योजनाएँ बना रहा था
हीरालाल ने  मृत संजीवनी सुरा  की पहली खुराक बाथरूम में शावर के नीचे नहाते हुए ग्रहण कर ली
 वह गुनगुनाता हुआ आज बड़ी देर तक नहाता रहा
 गर्मी बहुत थी  इसीलिए शायद उसका जी कर रहा होगा कि आज वह सारी रात नहाए
नहा धोकर उसने तौलिए से अपना बदन रगड़ा
 वह तौलिया भी बड़ा सुंदर और फूलों के डिजाइन से युक्त था
 फिर उसने जी भरकर सुगंधित टेलकम पाउडर अपने ऊपर छिड़का
अभी वह तौलिया लपेटकर बाथरूम से बाहर आया ही था कि टेलीफोन की घंटी बनजे लगी
 हीरालाल ने अपनी गोदरेज की अलमारी खोली और एक कंघा निकालकर अपने सिर बचे खुचे बालों पर घुमाने लगा
टेलीफोन की घंटी बजती रही
 हीरालाल समझ गया कि नीलकांत कहीं बिना बताए बाहर निकल चुका था
 अतः उसने खुद ही निकलकर बाहर का दरवाजा बंद कर दिया और टेलीफोन का रिसीवर उठाया
हेलो
   हीरालाल ने कहा
हाय
   उधर से कोई बोली
आप कौन
   हीरालाल ने हतप्रभ होकर कहा
कोई भी समझ लो
   उधर से ढिठाई से उत्तर मिला
आप अपना नाम तो बताइए
नाम में क्या रखा है
 बस  यों समझ लो कि


 हम भी आपकी एक सेविका हैं
फिर भी नाम बताने में क्या हर्ज है
ओह नो डार्लिंग
 नाम इतनी आसानी से नहीं बताऊँगी



 बड़ी मुश्किल से आज कम्मो से तुम्हारा फोन नंबर मिला है
कम्मो



 कौन कम्मो
कम्मो यानी कि कामिनी



 याद नहीं
 अभी पिछले संडे तो तुम्हें मिली थी
नहीं नहीं
 मैं किसी कामिनी वामिनी को नहीं जानता
यह कहकर हीरालाल ने फोन रख दिया
 उसके सद्यःस्नात चेहरे पर स्वेदबिंदु उभर आए थे
 अपने बेडरूम में दुबारा आने पर उसने  मृत संजीवनी  की बची खुची खुराक एक साँस में हलक से नीचे उतार ली और  धम्म से  अपने बिस्तर पर गिर पड़ा
 उसकी पलकें मुँदने लगीं
 तभी उसे लगा कि उसकी अलमारी के पट खुले हैं वह अंतिम बार एक झटके से उठा और अलमारी बंद करके फिर सो गया
मैंने उसके कान के पास जाकर कुछ कहना चाहा  परंतु हीरालाल तब तक खर्राटे लेने लगा था
 बेचारा हीरा
 वह यह जान ही नहीं सका कि इस बीच कब दुराचारी और माया किसी नवीन स्थान पर  हनीमून  मनाने के इरादे को लेकर उसकी अलमारी में प्रवेश कर गए थे
अगली सुबह वही हुआ जो होना था
 हीरालाल ने जैसे ही वह अलमारी खोली दुराचारी और माया बिजली की सी फुर्ती से उसमें से निकलकर बाहर भाग गए
 हीरालाल ने अपना सिर पीट लिया
 उन दुष्टों ने उसके खादी के कई वस्त्रों और करेंसी नोटों को जगह जगह से कुतर डाला था
हीरालाल ने नीलकांत को उसी समय आदेश दिया कि     इस घर में बहुत चूहे हो गए हैं
 आज जहर की गोलियाँ बनाकर अवश्य डाल दी जाएँ
मैंने तो हीरा की बात सुन और समझ ली  परंतु दुराचारी और माया उसे नहीं समझ सके
 मैंने उन दोनों को आने वाले खतरे से सावधान करना चाहा  लेकिन वे अपने बिल के भीतर राग रंग में इस कद मस्त थे कि उन्हें मेरी आवाज सुनाई नहीं पड़ी
 परिणामस्वरूप जिन आटे की जहरीली गोलियों को मैंने नहीं खाया उन्हीं का प्रेमपूर्वक भोग उन चूहा दंपति ने लगा लिया
 इस प्रकार  कुछ ही समय में वे दोनों भगवान को प्यारे हो गए
मैं उन दोनों मूषकों की अकाल मृत्यु पर फूट फूटकर रोया और उनके शवों के आस पास मँडराकर घंटों शोक मनाता रहा
 आखिर वहाँ उनका मेरे सिवाय और था ही कौन
इस बीच वहाँ बूटों की चरमराहट हुई
 यह हीरालाल और नीलकांत ही थे
 मैं उन मरे हुए चूहों के बीच एक तीसरे मृतक चूहे का अभिनय करता हुआ लेट गया
तब हमें बड़ी बेदर्दी के साथ उठाकर एक गटर के भीतर फेंक दिया गया
सत्ताधारियों और सत्ता की होड़ में लगे हुए लोगों की उस विशालकाय बिल्डिंग से निकालकर जब हमें गटर में फेंक दिया गया तो मुझे पदयात्रा की सूझी
मेरे साथ के दो चूहों के शवों को गटर के उस प्रदूषित वातावरण में मरणोपरांत जल समाधि मिल चुकी थी और मैं क्योंकि अभी जीवित था तथा तैरना जानता था  इसलिए विपरीत परिस्थितियों में भी मैं अपने अस्तित्व के लिए संघर्ष करने लगा
कभी मुझे लगता कि मैं स्वयं तैर रहा हूँ और कभी लगता कि उस गटर का प्रवाह ही मुझे बहाए लिए जा रहा है
 विपत्ति के उन क्षणों में मैंने अपने से भी अधिक निकृष्ट जीवधारियों को उस गटर में जीते और साँस लेते पाया
 तभी मैं जान सका कि यह संसार कितना त्रासदीयुक्त है
 और कीड़े मकड़ों की जिंदगी का क्या अर्थ होता है
पिछले जन्म में मैं भी एक मनुष्य रहा चुका था
 इसलिए मुझे उनका भी खयाल आया
 गटर का गंदा पानी मुझे मेरे खयालों के साथ साथ बहाकर काफी दूर ले गया और मैं गटर के अंतःकरण में बहने वाले उस नाले से होकर गोमती नदी में जा मिला
मैंने देखा कि शहर की गंदगी को बहाने वाले ऐसे कई नाले उस नदी की पवित्रता को भंग कर रहे थे
 अतः वह नदी जो नागरिकों को पवित्रता प्रदान करने का सबसे बड़ा स्रोत हो सकती थी  स्वयं ही एक बहुत बड़ा गंदा नाला बनी हुई थी
काफी दूर तक उस जल मल धार में हाथ पाँव मारते हुए जब मैं थककर चकनाचूर हो गया और मेरी हिम्मत जवाब दे गई तो संयोग से मुझे अपने पास ही तैरता हुआ एक लकड़ी का टुकड़ा मिल गया
 डूबते हुए को इतना सहारा पर्याप्त था
 मैं उस लकड़ी पर सवार हो गया
 वह किसी श्मशान घाट की जली हुई लकड़ी थी
 मैंने ईश्वर को धन्यवाद दिया कि यह लकड़ी जो मुर्दों को जलाने में काम आती है  वह आज मुझ चुहे को जिलाने में काम आई
मैं नदी कि किनारे पहुँचा और फिर से जमीन पर चलने लगा
 मैं सोच रहा था इस जमीन पर करोड़ों इंसान ऐसे हैं  जिनका जीवन मेरे जीवन से बहुत भिन्न नहीं है
 यह भी  कि जीवन का मर्म जाने बिना जीवनमुक्त होना संभव नहीं है
 इसलिए मैंने अब कारों और बँगलों का मोह छोड़कर आम जनता के जीवन को और भी निकट से देखने के लिए पदयात्रा करने का मन बना लिया
यह पदयात्रा भी कितनी अजीब चीज है
 इसमें पग पग पर नित नए अनुभव होते हैं
 मैं क्योंकि एक चूहा था  इसलिए नौ दिन में अढ़ाई कोस ही चल पाता था
 ऊपर से मुझे चील कउवों और कुत्ते बिल्लियों का भी खतरा रहता था
 इसलिए सीधी सड़क पर अथवा किसी राजमार्ग पर चलना मेरे लिए बहुत खतरनाक था
खतरे तो और भी बहुत से थे
 मैं कोई राजनेता तो था नहीं  जिसके साथ साथ चमचों और कमांडोज की फौज चलती
 न मैं कोई अभिनेता था  जिसके पीछे ऑटोग्राफ चाहने वालों की भीड़ दौड़ती
 मैं कोई बड़ा अधिकारी भी नहीं था  जो अनेक चापलूस अधीनस्थों से हरदम घिरा रहता
 अगर ऐसा हेाता तो मेरी सुरक्षा एवं सुविधा स्वयमेव सुनिश्चित हो जाती
मैं तो एक मरियल सा नादान चूहा था  जिसके मन में इस देश को नजदीक से देखने समझने और महसूस करने का एक अरमान था
 मैंने अपना पिछला जीवन तो अमराइयों  स्कूल कॉलेजों और रेस्टोरेंट्स में हँसी मजाक  कहकहों और शरारतों में गँवा दिया था और अल्प आयु में ही काल कवलित हो गया था
 अब इस जीवन में मैं जो था  जैसा भी था  इस मृत्युलोक को उसके समस्त दुखों सुखों के साथ पूर्ण गंभीरता से देख लेने के लिए प्रयत्नशील था
फलतः मैंने अपने लिए अपेक्षाकृत दुर्गम किंतु अपने हिसाब से थोड़ा सुरक्षित मार्ग चुना
 मैं खेतों खलिहानों  पगडंडियों और पनघटों से होकर गुजरने लगा
 सौ दो सौ कदम चलता
 रुककर सुस्ताता और आगे चल देता
 चलते चलते जहाँ कहीं भी मुझे खतरे की गंध सुँघाई पड़ती  फट से किसी झाड़ी में घुस जाता
मार्ग में जो भी कंद मूल फल अथवा उच्छिष्ट मिल जाते  उन्हीं से अपना काम चला लेता
 न मुझे दिन की चिंता थी और न ही रात की फिकर
 बस  चला करता चला करता
 अब तो चलते जाना ही जैसे मेरे जीवन का लक्ष्य बन चुका था
वह एक बहुत बड़ा तालाब था
 मैंने देखा कि उसके इस पार  जिधर मैं था  घना जंगल था  ऊँचे ऊँचे छायादार वृक्ष थे
 कँटीली झाड़ियाँ थीं और जंगल से सटा हुआ एक बहुत बड़ा चरागाह था
 तालाब के उस पार चकरोडों तथा मेड़ों में विभाजित दूर दूर तक फैले खेत थे
 खेतों के उस पास एक गाँव था
तालाब के दाहिने बाएँ दोनों सिरे विशाल एवं गोलाकार थे और उसका मध्य सँकरा था
 प्रकृति की विचित्र लीला थी
 अंग्रेजी के आठ के अंक को यदि लिटा दिया जाए  या यों कहें कि अनंत का चिह्न बना दिया जाए  कुछ कुछ वैसा ही दृश्य उपस्थित करता था वह तालाब
 उसके बीचोबीच आरपार जाने आने के लिए एक छोटा सा पुल बना हुआ था
जब मैं वहाँ सुबह सुबह पहुँचा तो रात भर चलने से काफी थका हुआ था
 मेरी वहाँ रुककर कुछ विश्राम करने की इच्छा हुई
 चारों ओर रंग बिरंगी चिड़ियाँ चहक रही थीं
 बगुलों की एक श्वेत पंक्ति कहीं से आकर तालाब के छिछले जल वाले भाग में अभी अभी उतरी थी
वहाँ का दृश्य इतना मनोहारी था कि मैं वहाँ कुछ पल के लिए रुके बिना रह नहीं सका
 मैं जिस स्थल पर झाड़ियों में छिपा बैठा था वह संभवतः उस तालाब के सन्निकट का सबसे ऊँचा भूभाग था
 इसलिए वहाँ से हर चीज साफ साफ दिखाई देती थी
मैंने देखा कि पुल के उस पार से एक धोबी अपने एक गधे पर कपड़ों के दो भारी भारी गट्ठर लादकर खरामा खरामा चला आ रहा है
 उसके हाथों में एक चिलम दबी हुई थी  जिसका वह मजे मजे आज के दिन का प्राथमिक सेवन कर रहा था
 बोझ से लदा गधा निर्विकार भाव से आगे आगे चल रहा था
 धोबी उसके पीछे था
 दोनों एक दूसरे के तटस्थ किंतु फिर भी किसी अनदेखी डोर से बँधे हुए चले आते थे
पुल के इस पार आकर धोबी ने कपड़ों के दोनों गट्ठर गधे की मरियल काया पर से उतारे और तब वह उस मूक पशु से बड़े प्यार से वार्ता करने लगा
चल बेटा बैसाखनंदन
 


 अब तुझे कुछ आराम करने दिया जाए
गधे ने अपने दोनों खरहा कान जोरों से हिलाए मानो अपने मालिक को धन्यवाद दे रहा हो
धोबी पुनः उससे बोला
मुझे बड़ा दुख है कि कल रात का मेरे ऊपर का सारा गुस्सा धोबिनिया ने तेरे ऊपर उतार दिया
 


 देखूँ तो कहाँ कहाँ मारा है तुझे
 यह रूपा भी कितनी निर्दयी है
ऐसा कहते ही जैसे ही धोबी उसे छूने को हुआ  बैसाखनंदन ने   होंची


 होंची


 होंची


   का करुण क्रंदन छेड़ दिया
 उस आर्तनाद को सुनकर कुछ हरियल तोते पेड़ों की शाखों से भर्रर्र से उड़ गए
गधे का मालिक गधे की पीठ को बड़े प्यार से सहलाने लगा
 सहानुभूति के दो शब्द भी बहुत काफी होते हैं
 जब एक गधे तक को ये प्रभावित कर सकते हैं तो फिर मनुष्य की तो बात ही क्या
 परंतु शायद उस बेचारे धोबी की स्वयं की किस्मत में वैसा सहानुभूतिपूर्ण व्यवहार नहीं बदा था
उसने गधे को घास चरने हेतु वहाँ उन्मुक्त छोड़ दिया और कपड़ों की गाँठ खोलकर तालाब के किनारे घुटनो घुटनों पानी में उतरकर उन्हें धोने लगा
 वह कपड़ों पर कास्टिक सोडा  साबुन इत्यादि का प्रयोग करके उन्हें क्रमशः जल में डुबोता
 फिर दोनों हाथों से नचा नचाकर एक पटरे पर पटककर मैल का दम निकाल देता
तालाब के आसपास का जल साबुन और मैल के संपर्क में आकर रंग बदल रहा था
 वहाँ झाग के बुलबुले तैरने लगे थे
 दिन चढ़ रहा था और गर्मी बढ़ने लगी थी
 अचानक चार लठैत वहाँ आ धमके
ओ रामलाल के बच्चे
 


 यहाँ क्या कर रहा है
   उनमें से एक लठैत बोला
कपड़े धो रहा हूँ
   धोबी रामलाल ने कहा
अच्छा  बस अब बहुत हो चुका


 चल भाग यहाँ से
   दूसरा लठैत बोला
क्यों भागूँ
   रामलाल बोला
सीधी तरह से जाता है या अकल ठिकाने की जाए तेरी
   इस बार दाँत पीसकर तीसरा लठैत बोला
क्यों भइया  इस तालाब में कपड़े धोना मना है क्या
   रामलाल ने दबे स्वर से पूछा
हाँ  मना है


 हमारे ठाकुर साहब का हुक्म है कि आज से इस तालाब में हमारे अलावा कोई मछली नहीं पकड़ेगा और ना ही कोई दूसरी हरकत करेगा
कौन ठाकुर साहब
   रामलाल पुनः साहस करके पूछ बैठा
इसके बाद आदिम सभ्यता का परिचय देने वाली वचनावली का प्रयोग करते हुए वे तीनों लठैत पानी में कूद पड़े
 उन्होंने रामलाल का गिरेबान  हाथ पैर या जो भी उनके हाथ लगा  पकड़कर उसे तालाब के बाहर घसीट लिया
 फिर उसे जमीन पर पटककर वे लात घूँसों से मारने लगे
 उनमें से एक लठैत ने रामलाल पर वार करने के लिए अपनी लाठी हवा में तानी भर थी कि चौथे लठैत ने  जो बड़ी देर से शांत खड़ा था  हाथ के इशारे से अपने साथियों को रोक दिया
 वह रामलाल से कहने लगा
देखो भई रामलाल
 


 हम खून खराबा नहीं चाहते


 इसलिए आज पहले ही दिन तुम्हें बता देते हैं कि इस तालाब का पट्टा हमारे मालिक के हाथ लग चुका है
 ठाकुर जोरावर सिंह का नाम तो तुमने सुना ही होगा
 


 बाँसगाँव वाले
रामलाल ने स्वीकारोक्ति में अपना सिर हिलाया
बस  समझो इस तालाब के अब वही मालिक हैं
मगर अभी तक तो बरसों से यह पट्टा डालचंद मल्लाह के नाम रहा था
   रामलाल ने जमीन पर कराहते हुए कहा
हाँ


 आज भी यह एक मछुए के ही नाम है
 उसका नाम डालचंद की जगह फूलचंद है 


 और फूलचंद हमारा आदमी है
 तहसीलदार साहब से ठाकुर साहब के अच्छे संबंध हैं
 मगर अपने ठाकुर साहब बड़े मस्त तबीयत के आदमी हैं
 पहले कभी उनका इस ओर ध्यान ही नहीं गया
 लेकिन भला हो नए कानूनगो साहब का  जिन्होंने ठाकुर साहब को इस बार यह राह दिखा दी
पर भइया डालचंद मल्लाह ने तो हमें कभी यहाँ कपड़े धोने से नहीं रोका  फिर फूलचंद मल्लाह हमें काहे
अरे ये क्या डालचंद फूलचंद डालचंद फूलचंद लगा रखी है
   अब उस शांत लठैत की लाठी भी उसके हाथों में कसमसाने लगी
 वह झल्लाकर कहे जा रहा था     सुन बे रामललवा
 


 याद रख डालचंद डालचंद था और फूलचंद फूलचंद है
 दोनों में जमीन आसमान का फरक है
 फूलचंद तो हमारे ठाकुर साहब की मूँछ का एक बाल है और वो साला डालचंद न जाने कहाँ का बाल साबित हो
 इसलिए अब ज्यादा बक बक मत कर और भाग जा यहाँ से
 


 और दुबारा इस तरफ कभी दिखाई न देना
रामलाल ने उनकी जान की खैर मनाते हुए जल्दी जल्दी सारे कपड़े समेटे और सामने के गाँव की ओर भागा
 वे चारों लठैत भी उसके बाद देखते ही देखते जंगल में अंतर्धान हो गए
अब मैं भी वहाँ से चल देने की सोच ही रहा था कि थोड़ी देर बाद मुझे पुल के उस पार से दस बारह भैंसों का एक झुंड अपनी ओर आता दिखाई दिया
 एक बारह तेरह वर्षीय साँवले रंग का लड़का सबसे आगे की एक मोटी ताजी भैंस की पीठ पर सवार था और बाँसुरी बजा रहा था
 पुल के उस सिरे पर आकर वह लड़का भैंस पर से कूदकर उतर गया और इस पार आने लगा
 सारी भैंसे उस पार ही एक एक करके तालाब के पानी में उतर गईं
फिर बकरियों के मिमियाने की आवाजें आईं और मैंने देखा कि ढेर सारी बकरियों के साथ एक दस वर्षीय गेहुएँ रंग की लड़की भी दौड़ती भागती हुई इधर चली आती थी
वह लड़का जो मस्ती से बाँसुरी बजाता चला आ रहा था  तालाब के इस सिरे पर आ चुका था
 जबकि वह लड़की अभी पुल के बीचोबीच में अपनी बकरियों के मध्य भागी चली आ रही थी
 ऐसा लगता था कि उसे अपनी बकरियों से अधिक उस लड़के की चिंता थी
 उसे वह पीछे से पुकार रही थी
श्यामू
 ओ श्यामू
 


 रुक जा
मगर श्यामू जैसे कुछ सुन ही नहीं रहा था
 लड़की उसके एकदम पास आ गई
श्यामू  मेरी बात नहीं सुनेगा
   कहकर लड़की ने अपने सिर से अग्रभाग से लड़के की पीठ पर किसी भेड़ की तरह टक्कर मारी
श्यामू उस धक्के से चार कदम आगे चला गया
 फिर पलटकर वह उस लड़की को मारने को हुआ
ओहो  रधिया की बच्ची
   कहकर श्यामू ने उसके खुले हुए केश पकड़ लिए
 राधिया  हाय अम्मा  कहकर चीखी तो श्यामू ने उसके केश छोड़ दिए
बकरियाँ कँटीली झाड़ियों में बिखर गई थीं और हरी भरी पत्तियाँ चुन चुनकर खाने लगी थीं
 इधर श्यामू और रधिया दोनों मेरे ही निकट घुटनों के बल बैठकर गुट्टे खेलने लगे थे
 छोटे छोटे पाँच चिकने पत्थरों को वे दोनों बारी बारी से हवा में उछालते और उन्हें अपनी सीधी या उलटी हथेली पर लपकते या जमीन पर रखकर विभिन्न मुद्राओं में उनसे खेल करते
 उस समय रधिया और श्यामू का संसार उन पाँच गुट्टों में ही सिमट आया था
भैंसे तालाब में अपने शरीर का अधिकांश भाग डुबाए हुए जुगाली कर रही थीं
 कुछ बगुले उनकी पीठ पर जाकर खड़े हो गए थे और आपस में कांफ्रेंस कर रहे थे
 एक दो कउवे भैंसों के कान में चोंच डालकर नामालूम कान के कीड़े साफ कर रहे थे या कि भैंसों से किसी अज्ञात दुश्मन की चुगली कर रहे थे
 बकरियाँ जंगली झाड़ झंखाड़ों में बहुत दूर तक फैल चुकी थीं
तभी वहाँ वे चारों लठैत पुनः प्रकट हुए और उन्होंने उन क्रीड़ारत बच्चों को भी ललकारा कि वे भी अपनी भैंसों बकरियों के साथ फौरन वहाँ से रफूचक्कर हों
 बच्चे डर गए और उन्होंने गाँव का रुख करने के लिए अपने जानवरों को इकट्ठा करना शुरू कर दिया
 इस जद्दोजहद में उन लठैतों ने भी तालाब के पानी में घुसकर भैंसों पर लाठी फटकारते हुए कुछ हद तक उनका साथ दिया
वातावरण में पूर्ण आतंक समा गया
 बगुले और कउवे आकाश में उड़ चले
 भैंसे  बकरियाँ  श्यामू और रधिया गाँव की ओर भागने लगे
 मैं भी उन भागते हुए प्राणियों के पीछे हो लिया और उछलकर सबसे पीछे की एक भैंस की दुम से लटक गया
 यह भी एक विचित्र अनुभव था
 भैंस की दुम से लटककर किसी अज्ञात गंतव्य की ओर बढ़ना
ले ले 
 ले ले
अबे हट
तू हट
क्यों हटूँ
 


 तेरे बाप का राज है
देख बाप का नाम मत लेना
वाह
 


 जमे रहो प्यारे
हाय राजा
वो मारा
अबे मेरे पैर से पैर हटा
एक धरूँगा  बत्तीसी बाहर आ जाएगी
क्या कर लेगा तू
बताऊँ  क्या कर लूँगा
अरे अरे
 


 देखो वह जा रहा है
कहीं पीछे से न निकल जाए
पकड़ो
 धर लो
 जाने न पाए
मारो साले को
खबरदार  जो किसी ने हाथ लगाया
ऐसे ही न जाने कितने स्वर मधुमक्खियों की भिनभिनाहट की तरह वहाँ गूँज रहे थे
 मैंने देखा कि एक बोर्डरहित दुकान के बाहर लगभग सारा गाँव जमा था
 लोग एक दूसरे की कमर  पीठ और सिरों पर टूटे पड़ रहे थे
 उस दुकान के भीतर मानो मुर्गों की लड़ाई चल रही थी  जिन पर वे लोग दाँव लगा रहे थे और अपने अपने मुर्गों को जीत के लिए प्रोत्साहित कर रहे थे
अचानक गाँव के उस राशन दुकानदार ने सबको बाहर ढकेलकर भट से दुकान बंद कर ली
 लोग जोर जोर से उसका दरवाजा पीटने लगे और अपने अपने कंधों से उस पर टक्करें मारने लगे
 मगर कुछ ही देर में उन अति उत्साही लोगों को मालूम हो गया कि उनके कंधे निहायत कमजोर हैं और दरवाजा बहुत मजबूत
 उस ढीठ दुकानदार घबडूराम ने अब अपने कानों में तेल डाल लिया था और गाँव वालों को उनके हाल पर मरने जीने के वास्ते छोड़ दिया था
बहुतों ने अपनी राह पकड़ी और अपने भाग्य अथवा राशन विक्रेता घबडूराम को कोसते हुए अपने घर को चल दिए
 परंतु झोलाराम अशांत जैसा आदमी इतनी आसानी से मानने वाला नहीं था
 उसने पहले घबडूराम के दरवाजे की ओर मुँह करके भ्रष्टाचार और उसमें लिप्त नौकरशाही की बदौलत पनपने वाले लाखों अबडू घबडू जैसे कीड़े मकोड़ों पर एक फर्राटेदार भाषण वहीं दे डाला
 फिर उसी आवेश में रामलाल धोबी की गर्दन पर एक हाथ झाड़ता हुआ वापस चल दिया
चलो जी रामलाल
   झोलाराम अशांत ने कहा     घबडूराम को तो मैं देख लूँगा
झोला भइया
 शांत हो जाओ
 


 अरे काहे को अपना खून जलाते हो
   रामलाल अपनी गर्दन सहलाते हुए कह रहा था
काहे नहीं क्रोध करूँ
   ये साला दस बोरा चीनी के बजाय पाँच बोरा ही लेकर शहर से चलता है
 पाँच बोरा वहीं ठिकाने लगा आता है
 तीन बोरा मुश्किल से बाँटता है और दो बोरा हरामखोर अपने रिश्तेदारों को खिला देता है
 


 मुझे ढाई सौ ग्राम चीनी दे रहा था
 मैंने साले के मुँह पर मार दी
 तुझे कुछ मिली
ऊँहुअ



   रामलाल ने अमचूर की तरह मुँह बनाकर कहा     बस आधा लीटर मिट्टी का तेल दिया इस बार
तो जा


 उसे अपने मूँड़ पर डालकर दियासलाई दिखा दे
 


 अरे  इसीलिए तो कहता हूँ कि तुम लोगों से कुछ नहीं होने वाला
 बस  बैठे बैठे चिलम पिया करो
 


 अरे  जब तक हमारे देश में खूनी क्रांति नहीं आएगी ये घबडूराम जैसे साँप हमारी आस्तीनों में यों ही पलते रहेंगे
 ये ऊँची जात वाले दलित समाज के साथ इसी तरह से
वे दोनों इसी तरह बतियाते हुए अपनी राह निकल गए
 मैंने यह सोचकर अपनी राह पकड़ी कि क्या कभी वास्तव में इस देश में कोई क्रांति आएगी
 यदि आएगी तो क्या वह क्रांति रक्तरंजित भी होगी
 यदि वह रक्तरंजित हुई तो क्या उसकी लपेट में केवल घबडूराम जैसे छुटभइये राशन विक्रेता ही आएँगे
 अथवा कालाबाजार से जुड़े व्यापारी  कर्मचारी  अफसर और नेता भी नापे जाएँगे
कालाबाजारिए  सटोरिए और मिलावटबाज ही क्यों
 जनता से और भी अधिक प्रकार से छल करने वाले लोग हैं
 उन सबका क्या होगा
क्या क्रांतिदेवी उन डॉक्टरों को बख्श देंगी  जो अनपढ़ रोगियों को दवा के इंजेक्शन देने के बजाय  डिस्टिल्ड वाटर  की सुई लगाकर मूर्ख बनाते हैं और फीस के नाम पर उनकी खाल खींच लेते हैं
क्या उन इंजीनियरों को भी मृत्युदंड मिलेगा  जिन्होंने न्याय को महज एक खिलवाड़ और दलाली की पोषक वस्तु बना दिया है
सत्ता के गलियारों से लेकर कार्यालयों में भ्रष्टाचार की जो अदृश्य धारा बह रही है  क्या उसे कोई देशभक्त तानाशाह अवतरित होकर एकाएक रोक पाएगा
राम जाने वह दिन कब आएगा
 


 राम का नाम याद आते ही मेरी आत्मा मुझे धिक्कारने लगी कि अरे नादान चूहे
 तू रह रहकर क्यों अपनी औकात भूल जाता है
 तू है तो एक चूहा ही
 फिर मानव समाज की समस्याओं और उनकी जीवनधारा के विषय में मगजपच्ची क्यों करता है
 क्या हक है तुझे उनके भले बुरे के विषय में सोच विचार करने का
 वे जिएँ चाहें मरें  तुझे उन सबसे क्या लेना देना
 अरे मूर्ख  सोचना समझना है तो तू अपने  मूषक जीवन  के विषय में सोच
 अपने भूत भविष्य वर्तमान के विषय में सोच
 इस तरह से जीना रहना सीख  जो तेरे जैसे क्षुद्र प्राणी को शोभा देता हो
परंतु मेरा मन न माना
 वह मेरी आत्मा के समक्ष विद्रोह कर उठा
 मेरा मन कहने लगा  मैं चूहा नहीं हूँ
 मैं स्वयं को चूहा क्यों समझूँ जबकि मेरी समझ मनुष्यों जैसी ही है
 यदि चूहे की देह में चूहे की समझ ही होती तो मैं मनुष्यों के बारे में सोच विचार न करता
 उनके भले बुरे की चिंता न करता
 मुझे तो चूहे की शक्ल और आदमी की अक्ल अगर मिली है तो इसमें मेरा क्या कसूर
 यह भूल तो स्वयं प्रकृति की है
 इसके लिए मैं स्वयं को कसूरवार क्यों मानूँ
 मैं सोचूँगा और हजार बार सोचूँगा
 मनुष्यों की भाँति सोचूँगा
 और जब कभी नहीं सोच पाया  तभी एक मूषक की भाँति सोचूँगा
इस तरह गाँव में तेजी से घिरती हुई उस साँझ में मेरे मन ने मेरी आत्मा पर विजय पा ली
 अपने खयालों में डूबा हुआ रेंगता रेंगता मैं कब गोपालपुर नामक उस ग्राम के प्रधान जी के घर पहुँचा  मुझे पता नहीं चला
ग्राम प्रधान मिसरीलाल जी अनूठे व्यक्तित्व के स्वामी थे
 ऐसा लगता कि भगवान जब सारी सृष्टि रच चुके तो अपने फुर्सत के क्षणों में उन्होंने जो दो चार पुतले बड़े इत्मीनान के साथ गढ़े उनमें से एक मिसरीलाल जी का भी था
 मिसरीलाल के विषय में सर्वप्रथम उल्लेखनीय बात यह थी कि उस गाँव में वह पिछले पच्चीस वर्षों से लगातार चुने जाने वाले प्रधान थे
 जैसा नाम था उनका वैसा गुण भी
 कम से कम प्रत्यक्ष रूप में तो वह वैसे ही थे
 लंबे  दुबले पतले  गौर वर्ण के  सफाचट दाढ़ी मूँछ वाले  एक सौम्य स्वभाव के व्यक्ति
 शरीर पर एक बनियान  एक धोती और एक अँगोछा धारण करने वाले
 लगभग आठ मास यही परिधान
 जाड़ों में एक चादर अथवा कंबल शरीर पर और डाल लेते थे
 उनकी वाणी में भी उनके नाम की भाँति मिसरी घुली रहती थी
 स्वयं हुक्का बीड़ी चिलम से कोसों दूर  परंतु एक हुक्का उनकी बैठक में आगंतुकों के लिए हरदम उपलब्ध
हाँ  मिसरीलाल जी को सुरती चूने का शौक अवश्य था
 जब उन्हें सामने वाले को कोई जीवन का गूढ़ दर्शन समझाना होता तो उनकी हथेलियों में सुरती चूने के मसले जाने और उसे रह रहकर पटपटाने की प्रक्रिया खुद ब खुद शुरू हो जाती थी
 मिसरीलाल जी की गाँव के हर उस व्यक्ति से मित्रता थी जो झोलाराम अशांत नामक उस दलित नेता का विरोधी था  जो कि आजकल तेजी से उभर रहा था
 उसके विपरीत जो व्यक्ति  अशांत  जी का मित्र अथवा समर्थक था  वह निश्चित रूप से मिसरीलाल जी की गोपनीय डायरी में शत्रु के खाने में अंकित था
मिसरीलाल जी यों तो शुकुल थे  परंतु मनुवादी व्यवस्था के खुले समर्थक कहलाने से  वोटों की राजनीति  में पराजय के खतरों को भाँपते हुए अब कभी अपने जाति पर जोर नहीं देते थे
 जबकि अशांत जी उर्फ झोला भइया उर्फ डॉक्टर जे
आर
 अशांत मनुवादी व्यवस्था को कट्टर चुनौती देने वाले दलितों और कुछ हद तक पिछड़ों के भी जबर्दस्त मसीहा थे
राजनीतिक धरातल पर पूरा गाँव स्पष्टतः दो खेमों में बँट चुका था
 एक खेमे के नायक मिसरीलाल थे  जिनका चुनाव चिह्न ऊँट था
 दूसरे खेमे के नायक थे अशांत जी
 यह अशांत जी ही थे  जिन्होंने पिछले ग्राम प्रधानी के चुनाव में शेर चुनाव चिह्न लेकर मिसरीलाल के ऊँट को ललकारा था और पिछले चार चुनावों में भारी बहुमत से अथवा निर्विरोध विजयी होते आए मिसरीलाल के वोट बैंक में हारते हारते भी एक गहरी सेंध लगा दी थी
सायंकाल का समय था
 सूर्यास्त हो चुका था
 प्रधान जी की बैठक के सामने खुले में चारपाइयाँ पड़ी हुई थीं
 मिसरीलाल जी से मिलने वहाँ लेखपाल गंगादत्त पांडे  ग्राम विकास अधिकारी सूरजभान सिंह  राशन विक्रेता घबडूराम गुप्ता  प्राथमिक स्वास्थ्य केंद्र का बड़ा बाबू कन्हैया शर्मा आए हुए थे
 सभी लोग विभिन्न चारपाइयों पर बैठे हुए ग्राम प्रधान जी के मुखापेक्षी थे
 प्रधान जी का छोटा लड़का मातादीन उस समय पिता के सिर पर सरसों के तेल की मालिश कर रहा था और तेल को पचा चुकने की  स्टेज  पर था
 इस समय मजेचंपी चल रही थी और मिसरीलाल जी की आँखें मुँदी हुई थीं
प्रधान जी का बड़ा लड़का कालीप्रसाद गाय भैंसों की सेवा सुश्रूषा में लगे चमार टोले के बिंद्रा को कुछ दिशा निर्देश देने में व्यस्त था
 मिसरीलाल ने तभी उसे आवाज दी
काली
जी पिताजी
तनि बिंद्रा को छोड़ दे
 


 देख तो कितने खास मेहमान आए हैं
 जरा सुन
कालीप्रसाद मिसरीलाल जी के मुख के पास अपने कान ले गया
 निर्देश वाणीविहीन स्वर में दिए गए
 कालीप्रसाद ने अपना सिर हिलाया और चल दिया
 उसके जाते जाते मिसरीलाल ने इतना और कहा
बिंद्रा से कहना कि बगिया में


 और हँड़िया में
लेखपाल और ग्राम विकास अधिकारी ने एक दूसरे की ओर देखा और बात का आशय समझकर मुस्कुराए
 आशय स्पष्ट था
 दिव्य व्यवस्था होनी थी
 उन्हें विशेष आव भगत मिलनी थी
 हँड़िया में पिछवाड़े वाली बगिया में मुर्गा पकना था और वहीं रात्रिकालीन भोजन होना था
 प्रधान जी की यही अदा तो निराली थी  जो प्रायः इलाके के हर मुजाजिम को अपने वश में कर लेती थी
तौन हम कहि रहे थे कि ई ससुरा झोला डाक्टर ई गाँव मा नसबंदी होय दे तब ना



   घबडूराम ने कहा
वह क्यों
   बड़े बाबू कन्हैया शर्मा का प्रश्न था
अब ल्यो


 कितने बरस हुई गए तुमका पी
एच
सी
 मा
   घबडू ने प्रतिप्रश्न किया
छह महीने
 


 मगर यह झोला डाक्टर है कौन
धन्य हो प्ररभू
 


 अब परधान जी
 इनका तुमहीं बताओ की ई ससुर झोला डाक्टर है कौन
प्रधान जी ने हाथ के इशारे से मातादीन को सिर की मालिश बंद करने का संकेत दिया
 तत्पश्चात् अपनी अधमुँदी आँखें ठीक से खोलकर घबडूराम के चेहरे पर जमा दीं और एक तिरछी मुस्कान के साथ कहा
तुम्हीं कह दो लाला
 उस बड़मनई का चरित्र
 


 मेरा मुँह क्यों खुलवाते हो
इस पर ग्रामीण  इनसाइक्लोपीडिया  के विशेषज्ञ घबडूराम ने वर्णन किया
झोला डाक्टर
 याने कि चमार टोले का झोला भइया
 डाक्टर झोलाराम अशांत
 गोपालपुर ओर आसपास के इलाके का नटवरलाल
 


 लाल पीली गोली और ठौर ठौर की दलाली


 बामन ठाकुर और बनिया को चोर और बाकी सबको मोर बताने वाला ई डाक्टरवा कहता है कि पंडित परधान को वोट न दो
 चमरौटी का कोई मरद सवर्णों के खेत मा मजदूरी करने न जाए
 शहर में जाकर रिक्शा खींच ले  जूता पालिश कर ले  मगर मनुवादियों की गुलामी नहीं करे
 


 नसबंदी तो कतई न कराए
 ई एक बड़ा धोखा है
 खोऽऽब बच्चे पैदा करो और एक दिन ई सड़ी गली व्यवस्था को


 इस बुजरी को पलटकर रख दो
तो इसमें कौन सी नई बात है
 ऐसा तो सदियों से होता चला आया है
   अबकी ग्राम विकास अधिकारी सूरजभान सिंह की बारी थी
क्या होता आया है भाई
 


 जरा हम भी तो सुनें
   अपने स्वर को और भी कोमल बनाते हुए प्रधान जी ने पूछा
यही कि हर युग में व्यवस्था के खिलाफ बोलने वाले नेता पैदा होते हैं और व्यवस्था के हिमायती उसकी पक्षधरता करते हैं
 


 परंतु व्यवस्था भी चलती रहती है
लेखपाल गंगादत्त को लगा कि वार्ता का क्रम अब गंभीर मोड़ लेने लगा है
 उससे कहीं आज का मूल उद्देश्य इधर उधर भटक न जाए
 तड़पकर बात का रुख मोड़कर उसने मिसरीलाल से कहा
अरे छोड़िए प्रधान जी
 आप भी कहाँ दिया बाती के समय इस पचड़े में पड़ने लगे



 ये बताइए कि आपको अपना पिछला वायदा याद है कि नहीं
 इस बार तो हमें कोई कोस वेस दिलवाएँगे ना
हाँ हाँ  क्यों नहीं
   मिसरीलाल ने कहा
गंगादत्त पुनः बोला     देखिए  दो केस का प्रबंध तो मैंने चिरैयाकोट से कर लिया है
 अब अगर कम से कम एक केस हमें गोपालपुर से भी मिल जाता तो
मिलेगा मिलेगा लेखपाल जी
 इस बार अवश्य मिलेगा
धन्यवाद
 मगर कौन सा केस है
 जरा साफ साफ बताइए
 


 कल ही तो नसबंदी कैंप है आपके गाँव में
   गंगादत्त ने अधीर होते हुए कहा
कल ही केस होगा
 काहे फिकर करते हैं
और प्रधान जी  हम
   ग्राम विकास अधिकारी ने कहा
मैं भी तो हूँ प्रधान जी
   स्वास्थ्य विभाग के बड़े बाबू ने कहा
प्रधान जी ने पलकें झपकाते हुए मधुर स्वर में उत्तर दिया     आप सबके लिए भी कुछ न कुछ प्रबंध हो जाएगा
 चिंता न करें
मगर परधान जी  वह झोला डॉक्टर
   घबडू ने टोका
उसकी फिकर तुम न करो लाला
 उसे तो देख लेने को मेरा काली ही काफी है
   प्रधान जी ने आश्वस्त भाव से कहा
लेखपाल गंगादत्त से फिर भी न रहा गया
 पूछ ही बैठा     मुझे कल कौन सा केस दे रहे हैं
रामप्यारी



 क्यों लाला
 रामप्यारी कैसी रहेगी
इस पर लाला घबडूराम सकपकाकर जमीन खोदने लगे
 गंगादत्त के मुँह से निकला
रामप्यारी
 


 मगर वह तो विधवा है
प्रधान ने धीरे से हँसते हुए कहा
कल वह विधवा के भेस में नसबंदी कैंप पर नहीं जाएगी
ग्राम गोपालपुर में विशेष नसबंदी शिविर लगा था
 जिला मुख्यालय से आई चिकित्सा टीम  एस
डी
एम
  बी
डी
ओ
 तथा प्राथमिक स्वास्थ्य केंद्र की गाड़ियाँ खड़ी थीं
 जिला चिकित्सालय से आई एक एंबुलेंस गाड़ी भी खड़ी थी
 सामुदायिक विकास केंद्र के कमरे को ऑपरेशन थियेटर का रूप दे दिया गया था
 उसमें ऑपरेशन की दो टेबलें सजाकर एक कोने में ऑपरेशन करने के औजार खौलते पानी में पकाए जा रहे थे
बाहर एक शामियाने के नीचे अधिकारीगण पास पास कुर्सियाँ जोड़े देश की गंभीर समस्याओं पर विचार विमर्श कर रहे थे
 कभी कभी विषयांतर होने पर उनके बीच चुटकुलेबाजी भी हो जाया करती थी
विभिन्न विभागों के कर्मचारीगण नसबंदी केसों के फार्म भरने में इस प्रकार व्यस्त थे मानो वे हाईस्कूल और इंटरमीडिएट की बोर्ड परीक्षाओं में फिर से भाग लेने जा रहे हों
एक डॉक्टर और एक डॉक्टरनी ऑपरेशन थियेटर के अंदर थे सफेद एप्रेन में
 एक चश्मा लगाए गंजे सिर के डॉक्टरनुमा सज्जन एक टेबल पर झुके हुए नसबंदी फार्म चेक कर रहे थे
 उनकी मेज कुर्सी ऑपरेशन थियेटर के बाहर वाले बरामदे में पड़ी थी और उन्हें कई लोग घेरे खड़े थे
 उनमें से एक लेखपाल गंगादत्त भी था
गंगादत्त आज अपने साथ तीन केस लाया था   दुलारी  बिब्बो और रामप्यारी
 इनमें से रामप्यारी की आयु यद्यपि तीस वर्ष थी  किंतु दुलारी और बिब्बो की आयु क्रमशः चालीस और पचास वर्ष थी
 गंगादत्त चाहता था कि फार्म जाँचने वाले डॉक्टर साहब दुलारी और बिब्बो की आयु भी तीस पैंतीस के आस पास ही लिख लें
 उसे विश्वास था कि सामने बैठे सज्जन वास्तव में भद्र पुरुष हैं और वह उसकी अवश्य सुनेंगे
 इसलिए उसके स्वर में चिरौरी का भाव विशेष रूप से परिलक्षित हो रहा था
ग्राम विकास अधिकारी जो किसी जमाने में ग्राम सेवक कहलाता था  बिंद्रा नामक एक विधुर को नसबंदी कराने हेतु वहाँ लाया था
 यद्यपि बिंद्रा की पत्नी को मरे हुए चार वर्ष हो चुके थे  किंतु फिर भी नसबंदी के लिए वह एक  फिट केस  समझा गया था
 क्या पता भविष्य में उसका दिल किसी पर आ जाए
 कहीं कुछ गड़बड़ सड़बड़ कर बैठे
 कंबख्त देखने में भी तो पूरा हट्टा कट्टा मुस्टंडा था
प्राथमिक स्वास्थ्य केंद्र के बड़े बाबू शर्मा जी की पत्नी एक अनुभवी ए
एन
एम
 थीं
 उनके द्वारा केवल पाँच नसबंदी के फार्म ही भरे गए थे  जिन पर हाथ के और कुछ जगह तो पैर के अँगूठों के निशान थे
 उनके केस अंतर्धान थे
 पर उनका दावा था कि वे समस्त महान आत्माएँ अपना ऑपरेशन करवाने के लिए सीधे ऑपरेशन कक्ष में और सीधे ऑपरेशन टेबल पर ही प्रकट होंगी
इस प्रकार उस नसबंदी शिविर में अनेक परिवारों का कल्याण हो रहा था
 जनसंख्या विस्फोट नामक राक्षस का वध करने के लिए सभी लोग अपने अपने तरीकों से जूझ रहे थे
 उस राक्षस के विनाश की आधिकारिक खबरें चारों ओर तेजी से फैल रही थीं और विश्व बैंक अपनी सहायता रूपी ऋण की थैली का मुख खोलकर मेरे देश को पुनः कुछ सौगात देने को उद्यत हो रहा था
 उस सहायता का कुछ न कुछ अंश अनाज के दानों या रोटी के टुकड़ों की शक्ल में आखिर मुझ तक भी पहुँचेगा
 यही सब सोचता हुआ मैं आगे बढ़ गया
 कालचक्र चल रहा था
मेरा मस्तिष्क वह सब देखकर बड़ी तेजी से किसी घड़ी की भाँति टिक टिक करने लगा
 ये इंसान जो हम चूहों से इतना परेशान रहा करते हैं  आखिर क्यों नहीं हमारी भी नसबंदी करने का विचार करते हैं
 हम पर आरोप है कि हम उनके अन्न के भंडार खाली किए डाल रहे हैं
 यदि हमारी भी नसबंदी हो जाए तो क्या बुरा है
वैसे चूहों की नसबंदी करना अधिक श्रम साध्य होगा
 उसमें खतरा भी होगा
 क्या पता कभी मुझ जैसे कुँवारे अथवा बाल ब्रह्मचारी की भी भूल से नसबंदी हो जाए
 इसलिए इन्हें तो चुहियों की नसबंदी करने पर ही अपना अधिक ध्यान केंद्रित करना चाहिए
 परंतु उससे भी पहले चूहे चुहियों के समाज में जागरण लाना नितांत आवश्यक होगा  क्योंकि परिवार को सीमित रखने से होने वाले लाभों को समझाए बिना उन्हें ऑपरेशन टेबल पर लिटाना तो दूर  वहाँ तक ला पाना भी संभव नहीं होगा
 देश की खाद्यान्न समस्या यदि इतने से ही हल हो जाती तो कितना अच्छा होता
 लेकिन ऐसा भला हो तो हो कैसे
 अगर चूहा समाज ने भी स्वयं को प्रस्तुत करने के स्थान पर मात्र नसबंदी फार्म भरने की खानापूरी करनी करानी प्रारंभ कर दी तो क्या यह सारा अभियान एक दिन धरा का धरा नहीं रह जाएगा
चमार टोले के मोड़ पर रामलाल धोबी का मकान था
 शहर में उसका अच्छा कारोबार होने के कारण उसने अपने मकान के बाहर की दो कोठरियों को पक्का बनाने में कामयाबी हासिल कर ली थी
 एक कोठरी में वह धुले हुए कपड़ों पर इस्तरी करता था और बगल की दूसरी कोठरी उसने अपने मित्र डॉ
 झोलाराम अशांत को किराए पर दे रखी थी
 इस कोठरी में डॉक्टर का दवाखाना था
 लाल नीली पीली गोलियाँ
 कुछ रंग बिरंगी शीशियाँ
 एक डॉक्टरी आला तथा कुछ अन्य चिकित्सा संबंधी आवश्यक साजोसामान
प्रतिदिन सुबह आठ बजे से दस बजे तक डॉक्टर अपने दवाखाने में बैठते थे
 दस बजे जब वह दवाखाने को ताला लगाकर शहर की ओर प्रस्थान करते तो वह अशांत जी के नाम से जाने जाते
 शाम को मुँहअँधेरे जब चमारटोले में वह पुनः लौटते तो वहाँ सबके बीच  झोला भइया  बन जाते
 चमार टोले में वह सर्वप्रिय थे
 एक तरह से वह वहाँ के निवासियों की जीवनीशक्ति थे
 प्रेरणास्रोत थे
यद्यपि उनके विरोधियों का कहना था कि वह पहले स्वास्थ्य विभाग में एक मामूली कर्मचारी थे
 दस वर्ष की राजकीय सेवा में ही उन्होंने डॉक्टरी की कोई फर्जी सनद हासिल की
 सरकारी दवाएँ चोरी से बाजार में बेंची
 फिर एक गबन के मामले में नौकरी से निकाले गए
 उन पर मुकदमा चला स्वास्थ्य विभाग के अनुभवों ने उन्हें पेट की खातिर  झोला डॉक्टर  बना दिया और मुकदमे के चक्कर में वह नीति अनीति तथा राजनीति के  अनुसंधानकर्ता  बनते चले गए
आज इतवार का दिन था
 शहर में थाना  कोर्ट कचहरी  कार्यालय सब बंद थे
 नौकरीपेशा लोगों के लिए आराम का दिन था
 झोला भइया के लिए भी यह फुर्सत का दिन था
 आज रामलाल शहर नहीं गया था
 झोला भइया का दवाखाना आज दोपहर में भी खुला हुआ था
 वह और रामलाल दोनों वहाँ अकेले थे
 रामलाल एक बेंच पर पसरा पड़ा था औरा डॉक्टर उस पर झुककर उसकी आँखों में कोई दवा डाल रहे थे
रामलाल कह रहा था     उसके बाद झोला भइया
 


 उन लोगों ने मुझे पानी में से घसीटकर खूब मारा
 मैंने कहा  मारो नहीं  तो उनका सरगना कहने लगा कि अब से तालाब के मालिक बाँसगाँव वाले ठाकुर जोरावर सिंह हैं और अगर दुबारा उस तरफ रुख किया तो जान से मार दिए जाओगे
और बस


 तुमने उन हराम के जनों के पैर छू लिए होंगे
   डॉक्टर ने कहा
 वह आँख की दवा अलमारी में रखकर अपने हाथ को रूई के एक टुकड़े से साफ करने लगे
नहीं झोला भइया
 


 पैर तो हमने नहीं छुए
 पर हम कर भी क्या सकते थे
 हम अकेले थे और वो चार
 इसलिए चुपचाप अपनी लादी समेटकर वहाँ से चले आए
ये बातें अभी चल ही रही थीं कि उसी समय चमार टोले से कल्लू  घीसू और शंकर भी वहाँ आ गए
 डॉक्टर का दवाखाना भर गया और वह डॉक्टर से पूरी तरह सबके  झोला भइया  बन गए
तो तुम ठाकुर जोरावर सिंह का नाम सुनकर डर गए
   उन्होंने बात आगे बढ़ाई
हाँ
   रामलाल ने कहा
और तुम वहाँ से दुम दबाकर भाग आए
नहीं


 यह बात नहीं है
यह बात है कोई बात नहीं है
   डॉक्टर ने शब्दों को लगभग चबाते हुए कहा और फिर उनका धाराप्रवाह भाषण शुरू हो गया
जोर जोरावर सिंह में नहीं  उसके नाम में है
 खून उसके भी शरीर में लाल रंग का ही दौड़ता है और तुम्हारी रगों का खून भी लाल रंग का है
 लेकिन ब्राह्मण ठाकुर का नाम सुनते ही वह रंग नीला पड़ जाता है
 दोष तुम्हारा नहीं
 दोष इस मनुवादी व्यवस्था का है  जिसने तुम्हें जन्म से कायर बना दिया है
 इतना कायर कि सौ सौ जूता खाने के बाद भी तुम्हारी आँखें नहीं खुलतीं
 अरे  जो आदमी अन्याय को चुनौती नहीं दे सकता वो क्या आदमी है
 गीदड़ है गीदड़
 बल्कि उससे भी गया गुजरा
इसी से तो अपने झोला भइया ने अपना चुनाव निशान शेर रखा है
   


 शंकर ने बात को बीच में ही काटते हुए झोला भइया की तारीफ और अपने सामान्य ज्ञान का परिचय एक साथ प्रस्तुत कर दिया
बात अब गाँव की राजनीति से लेकर खेत खलिहान और जमीन के पट्टों तक चल निकली और अंततः लौट फिरकर उसी चिरपरिचित विषय पर आ टिकी जो उनके लिए सबसे बड़ा काँटा भी था और एक सबसे बड़ी चुनौती
ग्राम प्रधान मिसरीलाल शुकुल और उसका आभामंडल
ब्रिटेन में आम नागरिकों का एक प्रिय  टापिक  है क्वीन एलिजाबेथ और उनके कुटुंब का राजसी रहन सहन
 इसी भाँति गोपालपुर गाँव के आम आदमियों के लिए आलोचना प्रत्यालोचना का एक अति सहज कथानक था मिसरीलाल और उसका पारिवारिक जीवन
डॉक्टर का दवाखाना अब एक चौपाल में तब्दील हो चुका था और इस समय वहाँ वही पुरानी चाशनी बघारी जा रही थी
 मिसरीलाल के तीन लड़के थे
 वही मिसरीलाल  जिसके पूर्वज कभी भीख माँगते थे  चोरी ठगी और तिकड़म के जरिए देखते ही देखते एक दिन गाँव का परधान बन बैठा
जब उसके लड़के जवान हुए तो गाँव की बहू बेटियों की आबरू सुरक्षित नहीं रह गई
 अलबत्ता उन्होंने मिसरीलाल की शह पर डकैती डालने का कारोबार अपने गाँव से दूर दराज के न जाने कितने इलाकों में फैला रखा था
बड़ा लड़का कालीप्रसाद तो पक्का डकैत था
 यद्यपि वह डकैती रात के समय डालता था  किंतु दिन के समय अपने बाप का आतंक आसपास के क्षेत्रों में फैलाने में उसकी बड़ी मदद करता था
छोटा लड़का मातादीन भी छिपा रुस्तम था
 वैसे उसे कभी किसी मामले में कोई पकड़ नहीं पाया था और मिसरीलाल के सैकड़ों एकड़ के नामी बेनामी खेतों की देखभाल में वही आगे रहता था
परंतु उसका सबसे होनहार पुत्र मँझला बेटा भवानी शुक्ला निकला
 भवानी में जन्मजात प्रतिभा थी अथवा इसमें भी मिसरीलाल की कोई चाल थी कि उसने भवानी को प्रारंभ से ही खूब पढ़ाया
 खूब पढ़ाया
 अच्छी से अच्छी शिक्षा प्राप्त करने हेतु शहर भेजा
 फिर इलाहाबाद विश्वविद्यालय में बी
ए
 में दाखिला कराया
 बी
ए
 की परीक्षा उधर भवानी ने पास की और इधर मिसरीलाल ने घूसपात देकर भवानी की भर्ती पुलिस में करा दी
जिस दिन भवानी शुक्ला सब इंस्पेक्टर के पद पर चुना गया वह दिन मिसरीलाल के खानदान के लिए सबसे बड़ी खुशी का दिन था
 प्रधान जी ने सारे गाँव में मिठाइयाँ बँटवाईं
   इतनी खुशी तो बकौल शंकर     पड़ोस गाँव के ठाकुर जोरावर सिंह ने भी नहीं मनाई थी जब उसका लड़का डिप्टी कलट्टरी में भर्ती हुआ था
 मिसरीलाल का कहना था कि डिप्टी कलट्टरी भी क्या नौकरी है ससुरी
 जो रूआबदाब दरोगाई में है वह भला कलट्टरी में कहाँ
रुआबदाब
 स्साला 


   कल्लू के मुँह से निकला     यह तो शुरू से ही रुआबदाब का भूखा है
 हम चाहे मरें या जिएँ  मगर इस चिड़ीमार का रुआब और रुतबा न जाने पाए
 अब तो इस गाँव में डकैत और पुलिस एक ही घाट पानी पीते हैं
 बाम्हन की जात और कुत्ता की बरात
कौन साला हमारे मालिक को कुत्ता बोला
   तभी वहाँ एक आवाज हवा में गूँजी
 यह आवाज बिंद्रा की थी जो बगल में रामलाल धोबी के बैठके में प्रधान जी के इस्तरी किए कपड़े लेने आया था
चुप बे बाम्हन के कुत्ते
   इधर से कल्लू ने भी ललकार कर कहा
शंकर और घीसू भी मुड़कर बिंद्रा को घूरने लगे
इस पर बात बढ़ गई
 दोनों ओर से गालियों का आदान प्रदान खुलकर होने लगा
 शोर शराबा सुनकर रूपा धोबन भी बाहर आ गई
 बिंद्रा था तो अकेला  मगर एक तो उन तीनों चमार नवयुवकों से तगड़ा था
 दूसरे  खुद भी चमार था
 रूपा के बाहर आते ही उसके चौड़े कंधो और बाँहों में स्थित मछलियाँ और भी फड़कने लगीं
 वह लट्ठ लेकर ललकारकर आगे बढ़ा
 किंतु तब तक रामलाल धोबी सामने आ गया और बोला     क्या करता है रे बिंद्रा
 मैं कहता हूँ  चला जा
 मेरे घर के सामने ये खून खराबा ठीक नहीं
उधर डॉक्टर झोलाराम ने भी उन नवयुवकों को रोका
 नतीजा यह हुआ कि बिंद्रा जिस तेजी से गालियाँ बकता हुआ आगे बढ़ा था उसी तरह बकता झकता वापस लौट गया
 डॉक्टर के दवाखाने की सभा भी विसर्जित हो गई
 कल्लू  घीसू और शंकर भी वहाँ से अपने चमार टोले की ओर चले गए
अब वहाँ डॉक्टर और रामलाल ही शेष रह गए
 रामलाल इस समय तर्क के जोश में था
 उसने कहा     कुछ सुना तुमने झोला भइया
 बिंद्रा बातों बातों में तुम्हारी जन्मकुंडली की जानकारी भी जता गया
क्या जानता है वह मेरे बारे में और
 और क्या जानता है तू मेरे बारे में
   अब तक लगभग शांत रहे डॉक्टर का दबा हुआ आक्रोश उजागर होने लगा
किंतु रामलाल का उत्साह इससे भी ठंडा नहीं पड़ा
 उसने कहा
अब इसमें गरम होने की क्या बात है
 अगर बिंद्रा दिन रात पंडितों का नमक खा खाकर उनकी ओर से गुर्राने लगा है तो इसमें बुराई क्या है
 मैं तुम्हारे बारे में कितना जानता हूँ इससे तुम्हें क्या
 क्या तुम अपने बारे में सब कुछ नहीं जानते
 बालपन से तुम्हें देख रहा हूँ
 मुझे न समझाओ
क्या न समझाऊँ
 


 अच्छा छोड़ो
 जरा तुम्हीं समझा दो
   डॉक्टर ने गंभीर बनते हुए कहा
झोला भइया
 क्यों मेरा मुँह खुलवाते हो
 


 तुम दिन रात पंडितों को कोसते गरियाते नहीं थकते हो
 पर तुम काहे भूल जाते हो कि वह कोई पंडित ही था  जिसने गाँव की पाठशाला में तुम्हें पढ़ाया
 शहर के कालेज में भी कई पंडितों ने तुम्हें पढ़ाया होगा
 पंडितों और ठाकुरों के खेतों में ही तुम्हारे लोगों को काम मिलता है
 उनके घरों में शादी ब्याह के अवसरों पर भी तुमसे सेवा ली जाती है
 भोजन अनाज कपड़ा बदले में मिलता है
 तुम्हारे घरों में जब शादी ब्याह होता है तो वे लोग भी जाकर रुपया कौड़ी से तुम्हारी मदद करते हैं और असीस देते हैं
बहुत खूब रामलाल
 झाड़े रहो
 


 आज तो लगता है कि बयार ही मिसरी लाल शुकुल के घर से चल रही है
   डॉक्टर ने कोई सीधी प्रतिक्रिया व्यक्त नहीं करते हुए इतना ही कहा और फिर चुप लगा गया
 वह किसी गहरे सोच में डूबने ही वाला था कि रूपा धोबन फिर से बाहर आई और उसने आँखों ही आँखों में रामलाल धोबी से कुछ इशारा किया
 रामलाल जाने लगा
 डॉक्टर ने उससे कहा     रामलाल
 भौजी से कहो  आज क्या चाय नहीं पिलाएँगी
रूपा को चाय पीने का बड़ा शौक था
 दिन भर में जब तक दो लोटा चाय  सुबह की चाय के अतिरिक्त  वह पी न लेती उसकी देह में जैसे जान ही न आती
 जिस समय बिंद्रा  कल्लू और उसके साथियों के बीच बोलचाल भर शुरू हुई थी  रूपा ने चूल्हे पर चाय का पानी चढ़ाया भर था
रामलाल के भीतर आते ही रूपा ने आँगन के एक कोने में खड़े होकर पैंतरा बदला और अपना बायाँ हाथ कमर पर रखकर दायाँ हाथ हवा में नचाते हुए कहा     क्यों जी
 


 तुमसे किसने कहा था कि चमारों के झगड़े में बीच में कूदो
अरे मेरी रानी
 ज्रा आहिस्ता बोल
   रामलाल ने अपने दोनों हाथ जोड़कर अपने माथे से चिपकाए
नहीं



 पहले जान ल्यो
 तुम इन सबके चक्कर में नहीं पड़ोगे  वरना हमसे बुरा कोई ना होगा
 हाँ
ताकीद करती हुई रूपा रसोई में चली गई
 उसने जल्दी जल्दी चूल्हे से चाय उतारकर एक लोटे में छानी
 फिर आँगन के आले में रखा एक शीशे का छोटा सा धारीदार गिलास उठाया और उसे पानी से खँगालकर उसमें चाय उँडेली
 इस प्रक्रिया में शीशे का वह गिलास भूमि पर रखा रहा और गर्म चाय का लोटा रूपा के हाथों में झूलता रहा
और मेरी चाय
   रामलाल ने पूछा
तुम पहल इसे ले जाकर डाक्टर को दो
 पीछे से तुम्हारा गिलास मैं बैठके में रख आऊँगी
   रूपा ने कहा
थोड़ी देर में डॉक्टर झोलाराम अशांत शीशे के गिलास में और रामलाल एक पीतल के गिलास में चाय पी रहे थे
दोपहर के दो बजने को थे
 दवाखाने के सामने से भैंसों और बकरियों का एक झुंड गुजरा
 उनके पीछे पीछे श्यामू और रधिया भी हँसते खिलखिलाते हुए वहाँ आ गए
 श्यामू ने  चाचा चाचा  कहकर डॉक्टर से मीठी गोली के लिए कुछ पैसे माँगे
 डॉक्टर ने कुछ पैसे निकाल कर दिए
 श्यामू ने रधिया का हाथ पकड़कर कहा
तू भी चल
 दोनों साथ साथ खाएँगे
और दोनों वहाँ से चले गए
 डॉक्टर के मुँह से निकला     कितनी प्यारी जोड़ी है दोनों की
 इनका ब्याह हो जाता तो कैसा लगता
रामलाल चुप रहा
डॉक्टर खुद तो कुँआरा था  मगर उसका बड़ा भाई बिसेसर शादीशुदा था
 वह चमार टोले का मुखिया था और श्यामू उसी का बेटा था
 जबकि रधिया रामलाल और रूपा की एकमात्र कन्या थी
दवाखाने में एक अजीब सा सन्नाटा पसर गया
 काफी देर तक डॉक्टर और रामलाल में से कोई कुछ न बोला
 आखिर में डॉक्टर ने ही उस मौन को तोड़ा
 उसने रामलाल से कहा
कुछ देर पहले तुम ब्राह्मणों और क्षत्रियों का बड़ा बखान कर रहे थे
 तो अब मेरी भी सुनो



 हमारे घर की कोई चमारन जब तक इनके ब्याह में डुग्गी नहीं पीटती  इनके पुरखे इनके स्वर्ग से आशीर्वाद देने इनके घर के कोहबर में नहीं आते हैं
 परंतु ब्याह के भोज में यह तथाकथित ऊँची जात वाले लोग अलग पंगत में बैठतें हैं और हम नीच जात वालों की अलग पंगत लगाई जाती है



 हमारे घरों में स्त्री पुरुष इनके घरों पर मांगलिक कार्यों के अवसर पर दिन रात काम करते और खटते हैं  परंतु जब हमारे यहाँ शादी ब्याह होता है तो बाबूसाहब लोग महज खानापूरी करने आते हैं
 बस आए  और गए
 उनके लिए हमारे घर का तो पानी भी जहर है
 और इनके घर की स्त्रियाँ
 वे तो हमारे घर झाँकने भर को भी नहीं आतीं
 और सुनोगे
बस करो
 अब रहने भी दो
   रामलाल ने कहा और कुछ सोचता हुआ वहाँ से चला गया
डॉक्टर ने भी दवाखाना बंद करके उसमें ताला डाल दिया और चमार टोले का रुख किया
रामलाल और रूपा आँगन में अपनी अपनी चारपाइयों पर लेटे थे
 रधिया रूपा से लिपट कर सो रही थी
 आँगन में चाँदनी बिखरी हुई थी
 फलतः हर चीज साफ साफ दिखाई देती थी
 एक कोने में कुछ बकरियाँ ऊँघ रही थीं
 दूसरे कोने में बैसाखनंदन दीवार से लगा हुआ अपना खरहरा बदन रगड़ रहा था
रूपा अस्फुट शब्दों में कुछ स्वगत संभाषण कर रही थी
 एकाएक उसने रामलाल की ओर करवट ली और फुफकार कर बोली     मैं कहती हूँ  तुम्हारी अकल पर क्या पत्थर पड़ गए हैं
 डॉक्टर ने कही तो कही तुमने सोची भी कैसे
अरे रानी
 


 अब खतम भी करो
   रामलाल आजिजी से बोला
कैसे खतम कर दूँ
 तुम्हें तो आगे पीछे कुछ सूझता नहीं है
 न धरम की परवाह है न बिरादरी की
 हम धोबी हैं और वह लोग चमार
 न हमारा छुआ वो खाते हैं और न उनका छुआ हम
 फिर श्यामू और रधिया का ब्याह कैसा
 


 सुनो जी  बिरादरी से हुक्का पानी बंद हो जाएगा तो कोई थूकने भी न आएगा हमारे मुँह पर
 इसलिए कान खोलकर सुन लो  अगर वह चमारों का लौंडा फिर कभी इस घर में आया तो मुझसे बात मत करना
 और इस रधिया की बच्ची का तो मैं गला ही दबा लूँगी
रामलाल ने एक साँस खींची और रूपा से कहा     लेकिन डॉक्टर तो चमार होकर हमारे हाथ का छुआ खाता है
खाता है तो कौन अहसान करता है
 कुँआरे मरद का मान कैसा
 उसकी जोरू होती तो देखती कि कैसे किसी धोबन के हाथ का छुआ वह मुँह लगाता
 


 और उसे हमारे वोट भी तो चाहिए
वोट तो प्रधान जी भी माँगते हैं
 पर हमारा छुआ तो वह नहीं खाते
उससे क्या
 वह पंडित जी हैं
 जिमींदार हैं
 हम उनकी परजा हैं
स्त्री सामाजिक प्रश्नों के प्रति पर्याप्त संवदेनशील होती है  किंतु जब वह भावना से संचालित होती है तब वह तर्क कुतर्क को पुरुष के लिए छोड़ देती है
 रूपा कुछ देर चुप रही और पति के प्रतिवाद की प्रतीक्षा करती रही
 परंतु बदले में उसे रामलाल के खर्राटे सुनाई दिए
 वह मन मसोसकर रह गई
मैंने एक बार रामलाल और एक बार रूपा को देखा
 फिर मैं भी एक जमुहाई लेकर रधिया की एक बकरी के पेट में छुपकर सो गया
इस तरह मुझे उस गाँव में कई दिन बीत गए
 सुबह से शाम तक मैं शाकाहारी लोगों और मांसाहारी जानवरों की निगाहें बचाकर यहाँ से वहाँ तक आवारागर्दी करता फिरता था
 चाहे वह ग्राम प्रधान का घर हो चाहे रामू धोबी का
 चाहे घबडूराम का दवाखाना
 चाहे किसी का ओसारा हो  चाहे कोई खलिहान
 गाँव की चौपाल से चमार टोला तक सब कुछ मेरे लिए एक जैसा था
इन दिनों में मैंने यहाँ बहुत कुछ देख लिया था
 जैसे किसी कुएँ में भाँग घोल दी जाए  जातिवाद पूरे गाँव में एक नशे की भाँति पूरी तरह से परिव्याप्त हो चुका था
 घर घर में आजकल जात बिरादरी की चर्चा आलू  लौकी  तरोई की भाँति होने लगी थी
 लोगों के बीच भेदभाव की खाईं दिन प्रतिदिन चौड़ी होती जा रही थी
 परिस्थितियाँ इतनी विकराल होती जा रही थीं कि  जातिगत भेदभाव   जातिगत वैमनस्य  का रूप लेता जा रहा था और यह कब बढ़कर  जातियुद्ध  का रूप ले लेगा कुछ कहा नहीं जा सकता था
मिसरीलाल और झोला भइया जैसे लोग एक जमाने में अपने भाग्य के निर्माता स्वयं हुआ करते थे  आधुनिक राजनीति में केवल शतरंज का मोहरा मात्र बनकर रह गए थे
 महत्वाकांक्षाओं की शतरंज बिछी थी और उन पर खेल का संचालन करने वाले लंबे हाथ कहीं और थे
दिन के उजाले में बड़ी बड़ी बातें करने वाले लोग रात के अँधेरे में इधर उधर मुँह काला करते फिरते थे
 ऐसी कितनी कहानियाँ थीं  जो गन्ने के खेतों और जंगलों में शुरू होती थीं और वहीं खत्म हो जाती थीं
गाँव की गलियों में खड़ंजे तो बिछे थे  पर उन पर जल निकासी की समुचित व्यवस्था नहीं होने के कारण हरदम काई कीच का साम्राज्य फैला रहता था
 गोबर के घूरों और यहाँ के विकास की योजना से जुड़े मस्तिष्कों में एक अद्वितीय साम्य था
 गाँव में विकास कार्य के लिए जो पैसा आता था वह कितनी तेजी से खर्च हो जाए  यही सबकी चिंता का प्राथमिक कारण था और मूल कारण भी
 पैसा कहाँ और कैसे खर्च हो जिससे अधिकाधिक ग्रामवासियों को लाभ पहुँचे   इसकी चिंता किसी को न थी
जो अफसर आते थे उन्हें गाँव के किनारे के प्राथमिक स्कूल में बैठाया जाता था
 वहाँ प्रधान जी के घर से सोफा और कुर्सियाँ लाकर बिछाए जाते थे
 प्रधान जी की दरी लगती थी
 प्रधान जी का फूलदान लगता था और प्रधान जी के प्लेट प्यालों में मिठाई नमकीन का प्रबंध होता था
 लोग भी प्रायः वही आते थे  जिन्हें प्रधान जी आने देना पसंद करते थे
 अगर कहीं कोई भूला भटका व्यक्ति चमार टोले या अन्यत्र से वहाँ आ भी पहुँचा तो जल्दी मुँह नहीं खोलता था
 झोला भइया भी प्रायः ऐसे अवसरों पर गोल रहा करते थे
 वह अफसरों को दर्शन देने अथवा करने के बजाय उनके साथ दरखास्तबाजी पर अधिक विश्वास करते थे
अब रहा प्राथमिक स्कूल
 उसकी तो चर्चा करना ही व्यर्थ है
दोपहर में सारा गोपालपुर भाँय भाँय कर रहा था
 तेज लू चल रही थी
 गलियों की मिट्टी उड़ उड़कर धूल की शक्ल में छप्परों और खपरैलों पर बरस रही थी
 सूखे पत्ते हवा के साथ उड़ते हुए घरों के आँगन में कूड़ा करकट की भाँति बिखर रहे थे
 अधिकांश लोग अपने अपने किवाड़ बंद करके मुँह छिपाए थे
रामलाल ओर झोला भइया शहर गए हुए थे
 रधिया बकरियाँ चुगाने गई हुई थी
 रूपा बैठके में कोयले की इसतरी दहकाने के बाद भीतर रसोई में अपने लिए चाय लाने के वास्ते गई हुई थी
बिंद्रा ने जब रामलाल का बैठका खुला देखा और डॉक्टर का दवाखाना बंद पाया तो वह ठहर गया
 जब उसकी निगाह बरांडे की दीवार से लगी कोयले की दहकती इस्तरी पर पड़ी तो वह वहीं एक खंबे से टिककर भूमि पर बैठ गया
तभी रूपा एक लोटे में गरम गरम चाय  ऊपर से कटोरी ढके  लोटे का ऊपरी छोर अपने आँचल से पकड़े हुए बैठके में आई
 उसने लोटा कटोरी कपड़े प्रेस करने वाली मेज पर रख दिया
अरे बिंद्रा
 


 तुम कब आए
   बिंद्रा पर नजर पड़ने पर रूपा ने कहा
 वह बिंद्रा को नाम लेकर पुकारती थी
 बिंद्रा रूपा से चार पाँच साल छोटा जो था
बस भौजी  कुछ ही पल बीते
   बिंद्रा ने कहा और उसने रूपा को एक भरपूर निगाह से देखा
अच्छा ठहरो
 पहले तुम्हें भी थोड़ी चाय दे दूँ
   कहकर रूपा पुनः भीतर गई
 आँगन के आले में से उसने वही शीशे का धारीदार छोटा गिलास उठाया जिसमें वह झोला भइया को चाय दिया करती थी
 आँगन का छोटा हाथनल चलाकर उसने गिलास को जरा खँगाला और बाहर आकर बिंद्रा के सामने भूमि पर रख दिया
 फिर लोटा उठाकर आँचल से पकड़कर ऊपर से गिलास में चाय गिराने लगी
गोरी तो वह थी ही
 उसकी नाक की कील भी हिलने डुलने से लकदक करती थी
 उस एकांत में बिंद्रा से रहा नहीं गया
 उसने अचानक रूपा की कलाई पकड़ ली
 चाय लोटे से छलककर कुछ नीचे भी गिर गई
क्या करते हो
 छोड़ो मेरा हाथ


   रूपा ने विरोध किया
 बिंद्रा ने हाथ नहीं छोड़ा
 रूपा ने अपनी आवाज को भींचकर मिन्नत के स्वर में कहा     कोई देख लेगा
कोई नहीं देखेगा


 आज मैं तुम्हारी एक न सुनूँगा
तब तक बकरियों के मिमियाने की आवाज सुनाई दी
 कबरी बकरी का एक नन्हा छौना हाथ में लिए रधिया वहाँ आ गई
बिंद्रा शीशे का गिलास मुँह से लगाकर चाय पीने लगा
 रूपा गरम इस्तरी उठाकर दूसरी ओर मुँह फेरकर किसी कपड़े पर जल्दी जल्दी प्रेस करने लगी
माँ  बड़ी भूख लगी है
 कुछ खाने को दे ना
रधिया ने रूपा से कहा
 रूपा ने चट से अपनी धोती के सिरे से बँधी गाँठ खोलकर दो रुपए निकाले और रधिया को दिए
 कहा
अभी खाना तैयार होने में देर लगेगी
 तू जा  भूजा के यहाँ से गुड़ चना लेकर खा ले
रधिया खुशी खुशी जाने लगी
   और सुन     रूपा ने पुनः कुछ सोचकर कहा     वहाँ से खा पीकर इरफान चाचा के यहाँ चली जाना और कोयले ले आना
   यह कहकर उसने एक झोला और कुछ अन्य रुपए रधिया के हाथ में पकड़ा दिए
 रधिया चली गई
तुम ब्याह क्यों नहीं कर लेते
   इस्तरी को पुनः कपड़े पर फेरती हुई रूपा बिंद्रा से कहने लगी
कौन करेगा मुझ रंडुए से ब्याह
 तुम भी भौजी  बस


  बिंद्रा ने कराहकर कहा
काहे  रामप्यारी में क्या बुराई
   कहते हुए रूपा ने अपनी हँसी दबाई और उसका चेहरा लाल हो गया
वह राँड
 


 वह तो पूरे गाँव की लुगाई है
अच्छा जी
 


 औरत करे तो गाँव की लुगाई और मर्द करे तो घर का जमाई
रूपा की व्यंगयोक्ति बिंद्रा को घायल कर गई
 वह उठ खड़ा हुआ
 जाने लगा
कहाँ जाता है रे
 


 तनी ठहर तो
   रूपा ने पलटकर कहा
बिंद्रा सहम गया
 सोचा  अब न जाने यह क्या करे
तभी रूपा ने अपनी बड़ी बड़ी आँखें उसकी आँखों में अटका दीं और शरारती मुस्कान के साथ बोली     तू मेरे भीतर ऐसा क्या देखता है जो रोज रोज इधर चला आता है
बिंद्रा का दिल जोर जोर से धड़कने लगा
 उसे लगा  जैसे उसे किसी ने अंधे कुएँ में से बाहर निकालने के लिए रस्सी का झूला भीतर फेंक दिया हो
 उसने बरांडे से बाहर इधर उधर झाँका
 सन्नाटा था
 बोला     बस भौजी
 


 एक तुम्हीं तो हो  जिसे देखकर आज तक जी रहा हूँ
भीतर आ जाओ
   कहकर रूपा इस्तरी जमीन में खड़ी कर बैठके के अँधेरे कोने में चली गई
 बिंद्रा ने बढ़कर बैठके में प्रवेश किया और किवाड़ भीतर से बंद कर लिए
बिंद्रा का छोड़ा हुए शीशे का गिलास भूमि पर वैसे का वैसा ही रखा हुआ था
 उसके पेंदे में थोड़ी सी चाय बची हुई थी
 मैंने पहले सोचा कि गिलास में झुककर थोड़ी सी चाय मैं भी चखूँ
 फिर सोचने लगा कि यह चाय जूठी है
 जूठी ही नहीं अपवित्र भी है
 जूठी तो केवल तब होती जब बिंद्रा के होठों ने उसे छुआ भर होता
 परंतु जिस छुआछूत की भावना के साथ रूपा द्वारा यह चाय बिंद्रा को दी गई  वह जूठी होने से पहले ही एक अपवित्र वस्तु बन गई
परंतु पवित्रता अथवा शुचिता का बोध क्या मात्र खान पान तक ही सीमित रहता है
 एक व्यक्ति का होंठ यदि किसी पात्र को छू दे तो वह मात्र जूठा हो जाता है और वही होंठ किसी दूसरे व्यक्ति के होठों को  उसकी ग्रीवा को  उसके अंग प्रत्यंग को छूता रहे तो क्या वह व्यक्ति स्वयं में जूठा नहीं हो जाता
फिर यह रूपा बिंद्रा के साथ कौन सा नाटक कर रही है
 उधर वह मिसरीलाल और घबडूराम जैसे लोग रामप्यारी के साथ क्या कर रहे हैं
 देह के स्तर पर उतरते समय यह तथाकथित जातिगत संस्कार आखिर कहाँ चले जाते हैं
दरअसल  यह झगड़ा ऊँच नीच का नहीं है
 न ही सवर्ण और अवर्ण का है
 यह झगड़ा आदमी और आदमी के बीच का है
 मगर पता नहीं लोग इसे आखिर समझते क्यों नहीं
यदि एक ब्राम्हण अथवा क्षत्रिय किसी अनुसूचित जाति के व्यक्ति के साथ जातिगत विभेद मानता है तो वह तो निंदनीय है ही  किंतु यदि एक धोबी एक चमार से  एक चमार एक भंगी से अथवा एक पासी एक चमार से उसी तरह का भेदभाव बरतता है तो क्या वह कम निंदनीय है
लोग मनु और अंबेडकर को दोष देते हैं  क्योंकि किसी पर दोषारोपण करना अपेक्षाकृत सरल कार्य है और स्वयं के गरेबान में झाँकना कठिन है
 यदि तटस्थ रूप से देखा जाए तो अपने अपने युग के इन महापुरुषों ने जो कुछ देखा अथवा भोगा उसे अपने विचारों के रूप में लिपिबद्ध कर दिया
 कालान्तर में अपने आर्थिक और राजनीतिक स्वार्थों की प्रतिपूर्ति के लिए जिसे जो इबारत उस लिपिबद्ध सामग्री में से अपने लिए मुफीद लगी  उसे ज्यों की त्यों उसने वहाँ से उठा कर उसे समाज की दीवारों पर गहरे अक्षरों में खुदवा डाला
 ऐसे ही लोग सामाजिक अस्थिरता के संवाहक बन बैठे
परिणाम क्या हुआ
 विखंडन
 बिखराव
 सामाजिक संघर्ष
मेरा मन घृणा से भर उठा
 मैंने फैसला कर लिया कि कल ही यह गाँव छोड़ दूँगा
 आज ही मैंने घबडूराम को प्रधान के छोटे लड़के मातादीन से बात करते सुना था
मातादीन अपनी बुग्गी लेकर कल शहर जा रहा है
 घबडू भी अपने मिट्टी के तेल के खाली ड्रम लेकर उसके साथ जाने को तैयार है
 अच्छा होगा कि मैं भी कल इन्हीं लोगों के साथ गाँव से निकल जाऊँ
 बुग्गी याने की बैलगाड़ी
 डनलप टायरों से संयुक्त
 बधिया बैलों द्वारा खींची जाने वाली एक खुली हुई हवादार गाड़ी
 देहात को शहर से जोड़ने वाली एक प्यारी सी गाड़ी
एक सूनी डगर पे
खरामा खरामा
चली जा रही है
मेरी बैलगाड़ी
न कोई अगाड़ी
न कोई पिछाड़ी
कविता के संस्कार मेरे भीतर पिछले जन्म से ही थे  परंतु मूषक जीवन में पड़कर मैं उन्हें लगभग भूल चुका था
 गोपालपुर गाँव में आने के बाद यहाँ के कुछ प्राकृतिक सौंदर्य और कुछ पक्के कच्चे रहन सहन को देखकर वे संस्कार मेरे भीतर फिर से पकने लगे और गोपालपुर छोड़ने के साथ ही एकाएक मुझे लगा कि मैं अब भी कविता कर लेने में समर्थ हूँ
प्रधान का बेटा मातादीन बैल हाँक रहा था
 कोटेदार घबडूराम उसके साथ बैठा हुआ गाँव की  पॉलिटिक्स  हाँक रहा था और मैं मन ही मन मिट्टी के तेल के खाली ड्रमों से निःसृत होने वाली मादक गंध सूँघता हुआ कविता हाँक रहा था
बैलों ने जब तलैया का पुल पार करके घने जंगलों का वह कच्चा रास्ता भी पार करके पक्की सड़क पकड़ी तो उसकी गति स्वयमेव तेज हो गई
 बुग्गी में हिचकोले लगने बंद हो गए और वह सड़क पर चलने के बजाय तैरने लगी
मंद मंद बयार चल रही थी
 बुग्गी चल रही थी
 हम सभी चल रहे थे
 ऐसे में मेरी आँख लग गई और मैं एक मूषक स्वप्न देखने लगा
मैंने देखा कि मैं मक्के के खेतों में विचर रहा हूँ
 एक जगह थमकर उस संपन्न खेत में मैंने जुँधरी की प्रचुरता पाई
 मैंने जुँधरी के दाने खूब जी भरकर खाए
 ठूँस ठूँसकर खाने के कारण मेरा पेट फूल गया और मेरा चलना फिरना दूभर हो गया
 मेरे नितंब की ओर का शारीरिक भाग विशेष रूप से भारी हो गया
 अब मेरा शरीर बिल में समाने लायक भी नहीं रहा
 ऊपर से मुझे बेहद प्यास सताने लगी
मैं पानी की तलाश में भटकता हुआ एक जगह पहुँचा
 वहाँ पानी तो था  किंतु मुझे लगा कि यदि मैंने पानी पी लिया तो मेरे प्राण निकल जाएँगे
 तभी मैंने एक छोटी सी चिड़िया को वहाँ पानी पीते देखा
 उसे अपनी समस्या बताई
 चिड़िया मुस्कुराई
 उसने मुझे सलाह दी कि मैं बढ़ई के पास जाकर अपने नितंब का कुछ भाग उससे तरशवा लूँ  जिससे कि खायी हुई थोड़ी जुँधरी बाहर आ जाए
 मैं मूढ़ चूहा उसके लिए तैयार हो गया
मैं एक बढ़ई के पास पहुँचा
 उसे कहा कि वह अपना बसूला उठाए और मेरी समस्या का निदान कर दे
 परंतु बढ़ई सुनकर हँसा
 उसने मुझे अपने पास से भगा दिया
 मुझे बढ़ई पर बड़ा क्रोध आया
अगले ही क्षण मैंने अपने आपको उस अनजान दुनिया के राजा के दरबार में पाया
 राजा से फरियाद करके मैंने अपनी समस्या का बखान किया और बढ़ई के असहयोग के लिए उसे प्राणदंड देने की माँग इन शब्दों मे की
राजा राजा बड्डी मार
बड्डिया न चूतर छोलै
चुतरा न बिल समाय
जुँधरी बहुत खायो
खाए बिना रहा न जाय
पानी पियूँ जीउ जाय
वह राजा भी मुझ पर हँसा
 उसने अपने दरबारियों से मुझ चूहे को अपने दरबार से बाहर खदेड़वा दिया
 अब मुझे राजा पर बहुत क्रोध आया
मैंने रनिवास पहुँचकर रानी जी से राजा की शिकायत की ओर ऐसे प्रजाविमुख राजा का परित्याग कर देने की सलाह दी
 रानी ने सलाह नहीं मानी
 अब मैंने स्वयं को काफी अपमानित महसूस किया
 कोई मुझे मामूली चूहा समझकर मेरा तिरस्कार करे  यह मुझे बर्दाश्त कहाँ
मैं एक साँप के पास गया
 साँप से मैंने अपनी व्यथा कह सुनाई और उससे प्रार्थना की कि वह उस रानी को डस ले
 मगर साँप ने मुझसे कहा कि मैं मूर्खता कर रहा हूँ और उस मूर्खता में वह मेरा साथ नहीं देगा
 उस रेंगने वाले कीड़े का यह दुस्साहस देखकर मेरे तन बदन में आग लग गई
तिलमिलाकर मैं एक लाठी के पास पहुँचा
 मैंने लाठी से कहा कि वह उछल उछलकर उस निकृष्ट कीड़े को मार डाले  परंतु लाठी ने साफ इनकार कर दिया
अब मैंने फैसला किया कि ऐसी बेजान और संवेदनशून्य लाठी को अग्नि के ही सुपुर्द कर देना चाहिए
 मैं एक भड़भूजे के भाड़ के पास पहुँचा  जिसमें मक्का चना इत्यादि भूना जाता था
 मैंने उस अग्निकुंड से अपनी रामकहानी सुनाकर उस लाठी को भस्म कर देने की प्रार्थना की
 वहाँ भी मेरी प्रार्थना अस्वीकार कर दी गई
अब मैं समुद्र के पास पहुँचा
 समुद्र में बड़ी बड़ी लहरें उठ रही थीं
 मैंने उसे निवेदन किया कि वह अपनी कोई विशाल जल लहरी भेजकर भड़भूजे के भाड़ को बुझा दे
 अग्नि का अस्तित्व समाप्त हो जाने पर ही मेरे कलेजे को ठंडक पहुँचेगी
 परंतु समुद्र तो जैसे अपने में ही व्यस्त था
 वह मेरी क्यों सुनता
 मैंने सोचा कि इस मगरूर को भी मजा पड़ेगा
इसके बाद मैंने एक हाथी की शरण ली
 उससे अपनी अब तक की आपबीती सुनाई और उस उन्मत्त गजराज से कहा कि वह अपनी सूँड से समुद्र के सारे जल को सोख ले
 हाथी ने अपनी लाल लाल और छोटी छोटी आँखों से मुझे घूरा
 अपने सूप जैसे दोनों बड़े बड़े कान हिलाए और एक चिंघाड़ मारकर अपने उस उपहास के लिए मेरी ओर अपना एक भारी भरकम पाँव उठाया
 मैं चीखा और जान बचाकर वहाँ से भागा
मार्ग में मुझे एक छोटी सी चींटी मिली
 उस बेचारी ने मुझसे मेरे दुःख का कारण पूछा
 अपना दुखड़ा मैंने उसे भी सुनाया
 और आश्चर्य
 मुझे अंततः अपनी समस्या का हल मिल गया
 चींटी अगर हाथी के सूँड़ में घुस जाए तो वह हाथी के मस्तिष्क तक पहुँचकर उसे पागल कर देने की क्षमता रखती है
 फिर तो विशालकाय हाथी से कुछ भी कराया जा सकता है
 अतएव मैंने चींटी से कहा
चींटी चींटी हाथी मार
हथिया न समुंदर सोखे
समुंदरा न भार बुतावै
भारवा न लाठी जारै
लाठिया न कीरा मारै
किरवा न रानी डँसे
रानिया न राजा छोड़़ै
राजावा न बड्डी मारै
चतुरा न बिल समाय
जुँधरी बहुत खायौं
पानी पीयूँ जीउ जाय
मैंने देखा कि मेरी जुगत काम कर गई
 चींटी हाथी की सूँड़ में घुस गई
 


 हाथी दीवाना होकर समुद्र को सोखने के लिए बढ़ा
 


 समुद्र ने त्राहिमाम त्राहिमाम करके अग्निकुंड को बुझाने का उपक्रम शुरू किया
 


 अग्निकुंड ने अपनी एक अग्निशिखा लाठी को भस्मीभूत करने की के लिए लपकाई
 


 लाठी घबराकर साँप पर बरस पड़ी
 


 साँप ने लाठी से क्षमायाचना की और रानी को काटने को दौड़ा
रानी अपने शयनकक्ष से भयभीत होकर भागी तो सीधी राजा के दरबार में जाकर रुकी
 उसने मुझ चूहे की ओर संकेत करके राजा का परित्याग करने की धमकी दे डाली
 


 राजा अपनी प्राणप्यारी की उस धमकी के आगे टिक नहीं सका
 उसने बढ़ई को आदेश दिया कि वह तत्काल मुझ चूहे की समस्या का निदान करे  नहीं तो उसे फाँसी दे दी जाएगी
बढ़ई ने घिघियाकर अपने बसूले की धार एक पत्थर पर घिसकर तेज की और फिर उसे मेरी फूली हुई पिछाड़ी पर दे मारा
 मेरे मुँह से एक हृदयविदारक चीख निकली और एक खून के फौव्वारे से सारा मेरा सारा शरीर लथपथ हो गया
धड़ाम धड़ाम की आवाज के बीच मेरी आँख खुली
 मैंने देखा कि मिट्टी के तेल के खाली ड्रम एक स्थान पर उतारे जा रहे थे
 मुझे अब वास्तविकता की अनुभूति हुई
 मेरा नन्हा सा शरीर खून में नहीं बल्कि एक ड्रम में बचे खुचे मिट्टी के तेल से तर हो रहा था
 घबडूराम किसी से कह रहा था कि वह पहले एस
एम
आई
 गोदाम से चीनी ले आए फिर लौटते समय मिट्टी का तेल वहाँ से लेगा
गाड़ी फिर चली और इस बार उसने एक कस्बे में प्रवेश किया
 मातादीन और घबडूराम की बातचीत से मुझे विदित हुआ कि यह कस्बा एक तहसील मुख्यालय था  क्योंकि बातों का रुख तहसीलदार  कानूनगो या फिर नायब और एस
डी
एम
 साहब के इर्द गिर्द घूम गया था
 एक तो कस्बे का कोलाहल  ऊपर से इतनी दूर का सफर
 उन बातों में मुझे कोई रस नहीं आ रहा था  इसलिए मैं उधर की तरफ अपना कान अधिक नहीं दे रहा था
आखिर में बुग्गी एक भुतही सी दिखने वाली इमारत के सामने रुक गई
 बाहर से देखो तो एक खंडहर
 भीतर से देखो तो एक अर्ध खंडहर
 एक बड़े से कमरे में चीनी के बोरों के चट्टे लगे थे
 उनके पास एक मेज और चार टूटी कुर्सियाँ डालकर दो आदमी बैठे थे
 उनके पास घबडूराम सरीखे पाँच छह लोग खड़े होकर नोट गिन रहे थे
 घबडू भी उनकी जमात में शामिल हो गया
 यह एस
एम
आई
 अर्थात सीनियर मार्केटिंग इंस्पेक्टर का गोदाम था
अचानक एक आदमी बाहर की तरफ से भागता हुआ आया
 उसने खबर दी कि   एस
डी
एम
 साहब आ रहे हैं
   सुनते ही वहाँ खलबली मच गई
 रुपया पैसा  कागज पत्तर मेज पर से समेटा जाने लगा
 घबडूराम ने हाथ के नोट फौरन अपनी धोती के फेंटे में कस लिए
 अन्य लोग भी खाँसते खँखारते कमरे के बाहर के आँगन में सरक गए
जब तक एस
डी
एम
 साहब भीतर आते  एक मैला सा मेजपोश कहीं से खींचकर उस नंगी काली मेज पर बिछा दिया गया था
 शिष्टाचार का गुण हमारे यहाँ के लोगों में कूट कूटकर भरा है
 हम जो भी हों  जैसे भी हों  अपने अतिथि का स्वागत करने में कभी पीछे नहीं रहते
 कहा गया है कि  अतिथि देवो भव
  इस पर भी यदि अतिथि हमारे लिए  शनिदेव  की भाँति हुआ  तब तो उसकी  वक्र दृष्टि  से बचने के लिए और भी विनम्र रहना आवश्यक है
मैं भी अपनी दुम उठाकर एक छलाँग में चीनी के बोरों के पहाड़ पर चढ़ चुका था
 इस समय पहाड़ की चोटी से मैं वहाँ का सारा दृश्य साफ देख रहा था
 एस
डी
एम
 एक युवा अधिकारी थे
 अगर पहले से उनके आगमन की हवाई सूचना गोदाम में न आती तो मैं उन्हें विश्वविद्यालय का कोई छात्र ही समझता
 वह सफेद रंग की एक ढीली ढाली कमीज तथा हल्के नीले रंग की एक चुस्त जींस धारण किए हुए थे
 उनके पीछे लगभग उन्हीं की उम्र का एक अन्य व्यक्ति भी वहाँ घुसा
एस
डी
एम
 साहब आते ही एक कुर्सी पर बैठ गए और अपने साथ के व्यक्ति को उन्होंने आदेश दिया     नायब सा ब
 जरा यहाँ की स्टॉक पोजीशन ले लीजिए
नायब साहब चीनी के बोरे गिनने लगे
 मैं बोरों के पीछे से उतर कर गोदाम के बाहर आ गया
 बाहर एस
डी
एम
 साहब की जीप एक तरफ खड़ी थी
 मैं उस जीप में सवार हो गया
एस
डी
एम
 साहब का सरकारी बँगला बहुत खूबसूरत था
 या यों कहें कि जिस जगह वह स्थित था वह जगह बहुत खूबसूरत थी
 उस बँगले के अगल बगल दो और उसी तरह के बँगले थे
 एक उस तहसील के मुंसिफ साहब का  दूसरा पुलिस क्षेत्राधिकारी अर्थात सी
ओ
 साहब का
 मुंसिफ का बँगला बाद का बना था और थोड़ा हटकर बना था
 जबकि एस
डी
एम
 और सी
ओ
 के बँगले पास पास थे
 उन दोनों के गैराज भी एक दूसरे से सटे हुए थे
एस
डी
एम
 साहब की जीप जैसे ही बँगले के सामने रुकी  एक नौजवान चपरासी भीतर से भागता हुआ आया और उसने गेट खोला
 वैसे गेट तो जीप में पीछे बैठा हुआ अर्दली या ड्राइवर भी खोल सकते थे  लेकिन वे पुराने और वरिष्ठ थे
 गेट खोलने वाला चपरासी नया उम्मीदवार था
 दैनिक भत्ते पर चल रहा था
साहब ने जीप से उतरते उतरते उसी चपरासी से  जो लपककर पास आ चुका था  पूछा     गयाप्रसाद



 कोई फोन तो नहीं आया था
जी सर
 


 डी
एम
 सा ब का आया था
कब
अभी कोई आधा घंटे पहले
इस पर साहब ने जीप में साथ आए अपने बुजुर्ग से अर्दली से कहा     हरिसिंह
 


 तुम जरा तहसीलदार सा ब के पास चले जाओ और कहो कि हमसे बात कर लें
अच्छा सरकार
   कहकर हरीसिंह अपनी पगड़ी सीधी करता हुआ चला गया
इस तरह मैंने देखा कि आज का अफसर  सर  और  सरकार  के बीच का अधिकारी था
 नई पीढ़ी का मातहत उसे  सर  कहकर आधुनिकता के साथ ही ब्रिटिशकालीन परंपराओं का अहसास दिलाता था
 जबकि पुरानी पीढ़ी का मातहत  हुजूर सरकार  के भारी भरकम संबोधनों को दोहराकर पुरातन और मुगलकालीन बेशकीमती रवायतों की याद ताजा कराता रहता था
 निश्चय ही इनमें से पुराना अंदाज कभी न कभी साहब को मन ही मन आहलादित अवश्य करता होगा
साहब भीतर चले गए थे
 मैं भी उनके पीछे पीछे गैलरी को पार करके बँगले में घुस गया था
 वहाँ किचन में से मसालों की खुशबू उड़ रही थी
 मैंने उस महक से ही जान लिया कि  चिकन  भूना जा रहा है
 एक चपरासी दीनानाथ उसी में जुटा था
 चपरासी गयाप्रसाद बाहर आँगन में धूप में चारपाई पर फैले कचरी पापड़ों को समेटने में लगा था
 भीतर एक बेडरूम में टी
वी
 चल रहा था और अर्चना  एस
डी
एम
 शैलेश की पत्नी  बिस्तर पर पेट के बल लेटी हुई कोई फिल्मी मैगजीन पलट रही थी
आ गए आप
 


   शैलेश पर दृष्टि पड़ते ही अर्चना ने कहा
हाँ 


 जरा खाना जल्दी तैयार करा दो
 आज कलेक्ट्रेट जाना पड़ेगा
अर्चना किचन में चली गई
 गयाप्रसाद आँगन में कचरी पापड़ समेट चुका था
 उसने  मेम सा ब से कहा कि वह  भइया जी  को लिवाने के लिए स्कूल जा रहा है
 शैलेश बाथरूम में चला गया
 मैं बरांडे में रखी एक जालीदार छोटी अलमारी में घुस गया  क्योंकि मुझे मालूम था कि डबलरोटी  बिस्कुट  दालमोठ जैसी खाने पीने की अटरम शटरम चीजें ये लोग ऐसी ही जगहों में छिपाकर रखते हैं
सरकार
 


 तहसीलदार साहब का फोन खराब है
 तहसीलदार साहब बाहर खड़े हैं
   हरिसिंह ने भीतर आकर बताया
शैलेश ने कहा     उन्हें ड्राइंगरूम में बिठा दो
मैं जालीदार अलमारी में रखे एक टीन के डिब्बे में  जिसका ढक्कन ठीक से बंद नहीं था  प्रवेश करने में तब तक सफल हो चुका था
 इस समय मैं आराम से उसमें रखे बिस्कुटों को कुतरने में मग्न था
 साथ ही  वहीं से उचक उचक कर मैं उस घर के वासियों के कार्यकलाप भी  वाच  कर रहा था
शैलेश ने ड्राइंगरूम में जाकर दस मिनट तहसीलदार साहब से बातचीत की और उन्हें विदा किया
 इसी बीच वहाँ एक ओर लगी डाइनिंग टेबल पर गर्म खाना अर्चना ने लगा दिया
 फ्रिज से ठंडे पानी की बोतलें निकालकर वह भी साथ ही बैठ गई
 चपरासी किचन से गर्म गर्म रोटियाँ सेंककर लाने और देने लगा
अभी शैलेश का खाना खत्म होने को ही था कि एक चार वर्षीय बालक ने स्कूली ड्रेस में घर में प्रवेश किया
 उसने घुसते ही जालीदार अलमारी पर झपट्टा मारा  जिसमें पिछवाड़े के एक छेद से घुसा हुआ मैं एक बिस्कुट खा रहा था
 बालक को भी बिस्कुट की तलब लगी थी
 मगर यह क्या
 अलमारी की कुंडी में तो एक छोटा सा चुटपुटिया ताला लगा हुआ था
 दरअसल  अर्चना ने अपने उस खाऊबीर बच्चे से बिस्कुटों इत्यादि के स्टॉक को बचाने के लिए उसमें ताला बंद करना शुरू कर दिया था  वर्ना अचानक आने वाले मेहमानों को क्या खिलाते
बच्चा मचल गया और फर्श पर बैठकर हाथ पाँव पटकने लगा    बिस्कुट


 बिस्कुट
    भइया जी  के इस हाल से अविचलित गयाप्रसाद उसका भारी भरकम स्कूल बैग उठाए हुए भीतर घुसा और उनके बेडरूम में चला गया
 ये ससुर इंग्लिश स्कूल वाले न जाने क्या पढ़ाते हैं
 बस्ते का बोझ तो देखो
 अच्छे खासे इंसान के बच्चे को गधे का बच्चा बना देते हैं
अर्चना ड्राइंगरूम से दौड़ी दौड़ी आई और उसने अपने धरती पर मचलते हुए  हिंदुस्तान के भविष्य  को गोदी में उठा लिया
 वह उसे लिए लिए बेडरूम से एक चाबी निकालकर लाई और उसे गयाप्रसाद के हाथों में देती हुई बोली     जा
 


 मिड सेफ में से बाबा के लिए दो बिस्कुट निकाल के ले आ
 


 मेला लालन 


 मेला पालन
उधर जैसे ही गयाप्रसाद ने चुटपुटिया ताले में चाबी घुमाई मैं फुर्ती से पीछे के चोर छिद्र से निकल भागा
 मैं वैसी कोई गलती नहीं करना चाहता था जैसी कि दुराचारी एवं माया नामक उन चूहा दंपति ने मंत्री जी के  अपार्टमेंट  में की थी
 दरअसल  अभी मैं और जीना चाहता था और दुनिया को देखना चाहता था
 मिड सेफ से निकलते ही मैंने गयाप्रसाद और उसकी मालकिन की नजर बचाकर  वाशबेसिन की दीवार से सटकर  बाहर आँगन की तरफ सरपट दौड़ लगाई
 उसके बाद आँगन में पहुँचकर मैं नाली के रास्ते पिछवाड़े की बगिया में निकल गया
बगिया के अंदर  केले और पपीते के पेड़ लगे थे
 तरह तरह के फूल भी खिले थे
 माली गुलाबचंद वहाँ बड़ी मेहनत करता था
 कानूनगों सदर ने बगिया के बीचोबीच फूस और बाँसों से एक सुंदर सी गोल छतरी का निर्माण करा दिया था जिसके नीचे शाम के समय अक्सर साहब और मेमसा ब बैठकर चाय पीते थे
 दोपहरिया के समय वह छतरी बँगले के चपरासियों और मालियों के लिए पनाहगार बन जाती थी
 इस समय भी उन लोगों की चंडाल चौकड़ी वहाँ जमा थी और बीड़ियाँ के दौर चल रहे थे
हरिसिंह कह रहा था     आज तहसील में तकावी बट रही है
 बड़ी भीड़ लगती है
गयाप्रसाद पूछ रहा था     तकावी क्या होती है
हरिसिंह का कहना था     यह लो


 गुलाबचंद  अब इस नए चूजे को तुम्हीं समझाओ कि तकावी क्या होती है
गुलाबचंद ने कहा     तकावी का मतलब है ऐसे किसानों को दी जाने वाली सहायता जिनकी फसल ओला पानी में मारी गई हो
गयाप्रसाद ने फिर पूछा     सहायता में क्या बाँटता है
हरिसिंह ने कहा     रुपया
गयाप्रसाद ने पूछा     सच्ची
 


 क्या तहसील में बड़ी भीड़ है
हरिसिंह ने स्वीकारोक्ति में सिर हिलाया
वह क्यों
   इस बार चपरासी दीनानाथ ने पूछा
 वह भी नया लड़का था
लोगों को मुफ्त खाने की आदत जो है
   गुलाबचंद ने दार्शनिक भाव से कहा
तो तहसील वाले मुफ्त की खिलाते क्यों हैं
   दीनानाथ का कहना था
गुलाबचंद से कुछ कहते नहीं बना
 इस पर दीनानाथ ने हरिसिंह से पूछा     चच्चा


 तुम्हीं बताओ
बेटा  जरा पुराना पड़ जा
 फिर सब कुछ तू खुद ही जान जाएगा
बताओ न चच्चा
 पहेली न बुझाओ
माल पानी
   बुढ़ऊ अर्दली हरिसिंह का कहना था     सब


 माल पानी का चक्कर है
पुलिस क्षेत्राधिकारी श्री त्यागी का बँगला बराबर में ही था
 लंच सेशन से फुर्सत पाकर अर्चना वहाँ चली गई
 त्यागी जी प्रमोटेड अधिकारी थे
 अतः उनकी पत्नी श्रीमती त्यागी अर्चना की आंटी की उम्र की थीं
 अर्चना भी श्रीमती त्यागी को  भाभी जी  के बजाय  आंटी जी  ही कहती थी
 आंटी जी एक अत्यंत हँसमुख एवं मिलनसार महिला थीं
 अर्चना की उनसे खूब पटती थी
श्रीमती त्यागी इस समय बरांडे में एक आराम कुर्सी पर बैठी हुई एक पुलिस के  फालोअर  अर्थात सेवक से अपने आँगन में अचारदान धूप में रखवा रही थीं
 अंग्रेजों ने भी  इंडिया  छोड़ते समय बड़ी अच्छी अच्छी परंपराएँ छोड़ी थीं
 पुलिस अधिकारियों को फौजियों की भाँति कड़क एवं आत्मनिर्भर होना चाहिए
 उन्हें अपना निजी कामकाज स्वयं करना चाहिए
 सिविल अधिकारियों की भाँति अगर वह भी चपरासियों की फौज पर आश्रित रहने लगे तो हो चुका  क्राइम कंट्रोल 
 किंतु पुलिस अधिकारियों को समय की बचत के लिए एक सस्ता सहायक दिया गया  जिसे नाम दिया गया    फालोअर 
 अब फालोअर पारिश्रमिक के नाम पर भले ही हवा फाँके या दैनिक भत्ते के रूप में प्राप्त होने वाले चंद सिक्के अपनी जेब में उठाए धरे  काम के नाम पर साहब के जूता पालिश से लेकर तेल मालिश तक और मेम सा ब की दी हुई सभी बेगारें मुँह सिलकर पूरी करता है
 यही हाल  ग्रामीण चौकीदार  का भी है  परंतु उसका स्वामी थानेदार है
अर्चना को देखते ही श्रीमती त्यागी खिल गईं
 बोलीं     आज बड़ी बिटिया रानी की चिट्ठी आई है दिल्ली से
अच्छा आंटी



 क्या लिखा है
 अर्चना ने उत्सुकता से पूछा
अगले हफ्ते आ रही है वह


 इतवार के दिन
सच



 तब तो बड़ा मजा आएगा
   कहकर अर्चना वास्तव में बड़ी खुश हो गई
खुश होने की तो बात ही थी
 इस छोटी सी तहसील में  कंपनी  के नाम पर रखा ही क्या है
 न कहीं आ सकते हैं  न कहीं जा सकते हैं
  शापिंग  करने बाजार जाना चाहो तो सड़ी सड़ी दुकानें हैं
 यहाँ न ढंग का कपड़ा मिलता है और न ही  मेकअप  का सामान
 जब भी कुछ खरीदना चाहो तो जिला मुख्यालय जाओ
 और वहाँ भी कितना जाया जा सकता है
 बस  अधिक से अधिक महीने में एक या दो बार
 


 एस
डी
एम
 साहब को तो अपने काम से ही फुर्सत नहीं है
 


 खैर  अब आंटी की बेटी आ जाएगी तो कुछ दिन उसके साथ गपशप करके अच्छे कटेंगे
 मेरी हम उम्र ही तो होगी
 और फिर आंटी भी क्या कम हैं
 इस उम्र में भी अभी कितनी सुंदर दिखती हैं
 कितना  मेनटेन  किया हुआ है इन्होंने अपने आपको
 त्यागी अंकल यों ही थोड़ी आगे पीछे घूमते हैं इनके


 अभी तक
अर्चना मन ही मन यही सब सोचकर मुस्करा रही थी
 सच ही तो है  शहरों में पली बढ़ी अर्चना जैसी युवती को भला तहसील का अधकचरा और बँधा बँधाया जीवन आखिर कितने दिन सुखद लग सकता था
 वह किसी हमउम्र सहेली से मिलने के लिए जैसे दिन गिना करती थी
उधर श्रीमती त्यागी ने अचारदानियों को धूप में रखने के बाद फालोअर को अगला काम बताया
 बड़े बक्से में कंबल लिहाफ पड़े थे
 आज उन्हें भी धूप दिखा दी जाए तो अच्छा होगा
फालोअर आदेश का पालन करने लगा और दोनों अधिकारी पत्नियाँ आपस में अपराह्न का वार्तालाप करने लगीं
 श्रीमती त्यागी के कहने का आशय था कि आजकल मौसम को न जाने क्या हो गया है
 न गर्मियों में पहले जैसी लू चलती है  न वर्षा में जमकर बरसात होती है और न जाड़े में ढंग की शीत लहर चलती है
 दशहरे तक सीलिंग फैन हवा देते रहते हैं और सुबह सुबह कुछ घंटे ही ऐसे होते हैं जबकि चादर ओढ़नी पड़ती है अथवा पंखा हल्का कर देना पड़ता है
मौसम  एक ऐसा विषय है कि जब आपको सामने वाले से बात करने का कोई सिरा न मिले तो बड़ी निश्चिंतता के साथ इस विषय पर शुरू हुआ जा सकता है
 वर्तमान परिस्थतियों पर थोड़ा सा ध्यान देकर आप मौसम के बारे में जो कुछ भी कहेंगे वह किसी मौसम विशेषज्ञ के कथन से कम नहीं होगा
 वर्तमान में यदि आपने अतीत के कुछ अनुभव भी जोड़ दिए तब तो आप महाज्ञानी कहलाएँगे
 और यदि भविष्य की रूपरेखा पर भी आप कुछ टीका टिप्पणी कर सकें तो आपकी गणना परमज्ञानी से कम की हो ही नहीं सकती
अर्चना ने पास में रखा टेलीफोन का रिसीवर उठाया और बगल के अपने घर का नंबर डायल किया
 टेलीफोन बाहर बरांडे में ही रखा था
 उसकी घंटी की आवाज यहीं से सुनाई दे रही थी
 थोड़ी देर में उधर से गयाप्रसाद ने टेलीफोन उठाया
हेलो
जी मेम सा ब
बॉबी जगा है कि सो गया
सो गए मेम सा ब
और साहब
आराम कर रहे हैं
ठीक है



 मेरे सिरहाने बुनाई रखी होगी
 उसे ले आओ
बहुत अच्छा मेम सा ब
गयाप्रसाद बुनाई दे गया और दोनों महिलाओं के बीच स्वेटर की नई डिजाइनों पर बातचीत चल निकली
 श्रीमती त्यागी अर्चना को महिलाओं की कुछ नई पत्रिकाएँ दिखाने लगीं  जिनमें नई नई डिजाइनें छपी थीं
 फैशनेबल मॉडल्स पर रंग बिरंगे स्वेटर खूब फब रहे थे
 फिर बात मॉडलिंग की दुनिया से होती हुई फिल्मी दुनिया तक जा पहुँची
 श्रीमती त्यागी दिलीपकुमार और मधुबाला के किस्से सुनाने लगीं
 अर्चना की रुचि गोविंदा  शाहरुख खान  माधुरी दीक्षित और जुही चावल में थी
जब शैलेश ने अर्चना को बताया कि आज डी
एम
 साहब के यहाँ सायं पाँच बजे मीटिंग है तो मेरे कान खड़े हो गए
 मैं समझ गया कि इससे अच्छा अवसर जिला मुख्यालय तक पहुँचने का फिर इतने शीघ्र नहीं मिलने वाला था
 अतः मैंने भी शैलेश के साथ निकल जाने का निश्चय कर लिया
दोपहर तीन बजे शैलेश ने जिला मुख्यालय के लिए प्रस्थान चाहा
 उसी समय सूचना मिली के अल्लापुर में कुछ गड़बड़ है
 उसे तथा सी
ओ
 साहब को तुरंत वहाँ बुलाया जा रहा था
 सी
ओ
 साहब त्यागी जी भी आ गए
 उन्होंने शैलेश से पूछा कि वह कहाँ जा रहे हैं
 शैलेश ने बताया कि डी
एम
 साहब के यहाँ एक आवश्यक बैठक है  जिसमें सभी एस
डी
एम
 बुलाए गए हैं
 इधर कुछ समय से डी
एम
 साहब काफी चिंतित रहने लगे थे
 अल्पबचत और परिवार कल्याण कार्यक्रम में उनका जिला बहुत पिछड़ रहा था
 ऐसी बैठकों में शैलेश और अन्य अधिकारी सहमे हुए जाते थे
 वहाँ उन्हें निर्देश कम और खिंचाई का सामना अधिक करना पड़ता था
अब ऊपर से यह नई मुसीबत
 अल्लापुर
 दोनों अधिकारी साथ साथ वहीं के लिए रवाना हो गए
 कानून और व्यवस्था का नियंत्रण प्रशासनिक कार्यों में सबसे प्राथमिक कर्त्तव्य होता है
 शैलेश अपनी जीप स्वयं ड्राइव करने लगा
 बराबर की सीट पर त्यागी जी बैठ गए
 उन्होंने अपनी पी कैप उतारकर जीप में सामने की होरीजोंटल रॉड में फँसा दी
 इधर मैं मूषक ड्राइवर और अर्दली के साथ पीछे की तरफ उनकी टाँगों के निकट सीट के नीचे दुबककर बैठ चुका था
पीछे पीछे त्यागी जी की जीप भी उनके ड्राइवर ने चार राइफलधारी सिपाहियों के साथ हाँक दी
 चौराहे के बाद की पुलिया को पार करते ही दोनों सरकारी जीपों ने एक पतली किंतु पक्की सड़क पकड़ ली
 खेतों खलिहानों  बागों और ऊसर मैदानों का सिलसिला शुरू हो गया
सामने से आता हुआ हर साइकिल सवार हम पर दृष्टि पड़ते ही सड़क छोड़ देता
 हाकिमों की गाड़ियों का असर इक्के तांगे वालों पर भी खौफनाक ढंग से पड़ता
 वह सड़क की पटरी को भी छोड़कर इस तरह अपने बाएँ भागते कि यदि इस प्रक्रिया में उन्हें खाई खंदक में फादना पड़े तो भी कोई गम नहीं
 प्राइवेट बसों और टैक्सी टैंपों वाले  जो सवारियों को भूसे की तरह भरकर चल रहे होते थे  बड़े अदब से अपनी गाड़ी कच्चे में उतारकर धूल के चंदन से साहब लोगों का मानो स्वागत करते
 आखिर इन्हीं की कृपा से तो उनकी रोजी रोटी चल रही थी
लगभग आधे घंटे की दौड़ के बाद अल्लापुर आ गया
 वह एक छोटा सा कस्बा था
 कस्बे के जिस सिरे से हमारी गाड़ियों ने प्रवेश किया उसी सिरे पर अल्लापुर का पुलिस थाना था
 थाने के गेट पर ही थानाध्यक्ष जामवंत यादव मिल गए
 उन्होंने दोनों अधिकारियों को सैल्यूट किया और बताया कि
सर
 


 दस कदम आगे चौराहे पर 


 एक रामलीला रथ खड़ा है
मुझे थानाध्यक्ष महोदय के द्वारा इतने इत्मीनान के साथ कहे गए शब्दों को सुनकर लगा कि मानो आगे वह कहेंगे के  आइए सर
  आपको रामलीला की रथ यात्रा का शुभारंभ करना है
 जनता बड़ी बेसब्री से आपका इंतजार कर रही है
मगर बात कुछ और थी
 थानाध्यक्ष यादव जी कह रहे थे     रामलीला कमेटी वाले राजगद्दी का रथ इधर मुसलमानी इलाके में निकाल लाए हैं
 मुसलमान इसी का विरोध कर रहे हैं
विरोध क्यों कर रहे हैं
 क्या ऐसा पहली बार हो रहा है
   शैलेश ने पूछा
स्वर को और भी कोमल बनाते हुए थानाध्यक्ष ने कहा     जी सर



 ये पहली बार है
क्या त्योहार रजिस्टर में इसका कोई तजकिरा है
जी नहीं
 उसमें तो कुछ साफ नहीं लिखा है
 पर कस्बे के लोगों का कहना है कि यह रथ इधर पहले कभी नहीं लाया गया
 यह पहली मर्तबा है कि
वो तो ठीक है
 पर पहले तू ये बता कि फिर ये रामरथ यहाँ आया कैसे
 


 जब ये रथ यहाँ आया उस वक्त तू कहाँ था जामवंत
   अब सी
ओ
 साहब त्यागी जी ने जरा गर्म होकर थानाध्यक्ष की बात काटी
सर
 मैं तो सुबह ही दबिश में निकल गया था पंचौली गाँव


 वहाँ से लौटा तो ये नजारा पाया
 


 दरोगा जी हरिमगन सिंह को रामलीला स्थल पर मन्दिर में लगा भी गया था मगर


 अब क्या कहें सर
 आप तो सारी बात जानते ही हैं
   उसके चेहरे पर यह कहते हुए एक रहस्यमय भाव उभरा
अच्छा चलो  मौका दिखाओ
   कहकर त्यागी जी जीप से उतर लिए
 शैलेश ने भी ड्राइविंग सीट छोड़ दी
 वे पैदल ही चौराहे की ओर बढ़ लिए
 शैलेश ने अपने अर्दली को इशारा किया
 वह गाड़ी में से साहब का  हेलमेट  निकालकर उनके पीछे पीछे हो लिया
चौराहे पर पीठ किए हुए एक रथ खड़ा था
 एक बैलगाड़ी को सजाकर उस पर चौकी रखकर और वितान तानकर उसे रंगबिरंगे रथ की शक्ल दी गई थी
 सजी हुई चौकी पर चार छोटे छोटे बच्चे राम सीता लक्ष्मण और हनुमान जी के वेश में बैठे हुए थे
 रथ का जुआ दो लकड़ियों पर टिका हुआ था और उसमें नथे हुए बैल खोल लिए गए थे
वह रथ इस समय बीच चौराहे पर विवाद का केंद्र बना हुआ खड़ा था
 चौराहे से उस ओर की सड़क पर ढाई तीन सौ मुसलमानों का हुजूम हाथों में लाठियाँ लिए मजहबी नारे लगा रहा था
 इधर रथ को चारों ओर से घेर चार पाँच सौ हिंदुओं का समूह भी उग्र स्वर से धार्मिक नारे लगा रहा था
 इन लोगों में से कुछ के हाथों में लाठियाँ थीं और अधिकतर लोग हाथ में लकड़ियों के चैले या सूखी हुई डालें लिए हुए उछल कूद कर रहे थे
 पास ही में जो एक लकड़ी की टाल थी  वहीं से आनन फानन में यह सर्वसुलभ प्रहार सामग्री जुटा ली गई थी
ईश्वर और अल्लाह के बंदे इस प्रकार एक दूसरे के आमने सामने थे और उनके बीच मात्र सौ गज का फासला था
 बस   यलगार हो  या  आक्रमण  कहने भर की देर थी
वहाँ पहुँचते ही शैलेश ने कमान सँभाल ली
 उसने रथ के निकट खड़े होकर पहले दोनों पक्षों को डपटकर खामोश कराया
 फिर कहा कि     इस तरह से उत्तेजित होने से किसी समस्या का हल नहीं हो सकता
 दोनों पक्षों की शिकायत सुनी जाएगी
 इसके लिए दोनों तरफ के पाँच पाँच नेता तत्काल थाने पर पहुँचें
 


 बाकी लोग अपने घरों को प्रस्थान करें
 किसी को भी कानून को अपने हाथ में नहीं लेने दिया जाएगा
 सख्त कार्यवाही होगी
इस पर दोनों और की भीड़ फिर से नारे लगाने लगी
 इस बार त्यागी जी लोगों को खामोश कराने लगे
 परंतु भीड़ की उत्तेजना बढ़ती गई
 तब शैलेश पुनः गरजा
 उसने लोगों से दो मिनट के भीतर वहाँ से तितर बितर हो जाने को कहा
 नारे और तेज हो गए
 दोनों ओर के समूह ललकारते हुए आगे बढ़े
 तब भीड़ में से दोनों ओर कुछ नेता उभर आए
 वे अफसरों का कड़ा रुख देकर उत्तेजित भीड़ को समझाने लगे और लोगों को पीछे धकेलने का प्रयास करने लगे
नारे गगनभेदी हो गए
 पुलिस बल का घेरा और निकट सरक आया
 शैलेश ने हेलमेट चढ़ाया
 त्यागी जी ने भी पी कैप की जगह सिर पर हेलमेट धारण किया
 पुलिस वालों ने जमीन पर अपनी लाठियाँ पटकीं
 सामने की भीड़ के पृष्ठ भाग से उछलकर दो तीन ईंट पत्थर सामने गिरे और  लाठीचार्ज  के आदेश के साथ पुलिस और पी
ए
सी
 ने उस  गैरकानूनी मजमे  पर हमला बोल दिया
तड़ातड़  और  धपाधप  की आवाज के साथ सरकारी लाठियाँ बरस पड़ीं और उनके साथ ही वहाँ एकत्रित जनसमूह में भगदड़ मच गईं
 मिनटों में वह चौराहा ही नहीं पूरी सड़क खाली हो गई
 धन्य हो लाठी रानी
 तुम्हारी लीला अपरंपार है
 जब तक तुम खामोश रहती हो लोग बोलते हैं और जब तुम बोलती हो फिर दूर दूर तक कोई सुनने वाला नजर नहीं आता
अल्लापुर में एक अघोषित कर्फ्यू लागू हो गया
 पुलिस की जोरदार गश्त चालू हो गई
 लोग घरों में दुबक गए
 जिनके दरवाजे भिड़ने में देर लगी वहाँ पुलिसवालों ने विकट मुहावरेदार शब्दावली का प्रयोग करते हुए पदप्रहार किए
विवादित रथ को खींच खाँचकर पास के एक मंदिर में पहुँचा दिया गया
 वहाँ कुछ पुलिस लगा दी गई
 उसके बाद शैलेश और त्यागी जी दोनों थाने में उस रात रुक गए
 उन्होंने वायरलेस से उच्चाधिकारियों को स्थिति के नियंत्रण की सूचना दी
 सूचना का ढला ढलाया सा मजमून था     स्थिति तनावपूर्ण किंतु नियंत्रण में है
   उधर से निर्देश मिला कि     अग्रिम आदेशों तक वहीं बने रहें
अगली सुबह जब दोनों जीपें पुनः जिला मुख्यालय के लिए रवाना हुईं तो मेरी अपनी यात्रा का अग्रभाग शुरू हुआ
जनपद की कचहरी के दो भाग थे
 एक कलक्टरी कचहरी
 दूसरी जजी कचहरी
 मैंने देखा  कलक्टरी कचहरी में तीन तरह के मजिस्ट्रेट थे   बड़ा  मँझला और छोटा
 बड़ा  मँझला और छोटा
 बड़ा वाला मँझले को आदेश देता था
 मँझला वाला छोटे को आदेश देता था
 छोटा मजिस्ट्रेट सब काम करता था
 लेकिन छोटा वाला काम करने के साथ साथ मँझले से इस बात को लेकर सशंकित रहता था कि यह हमेशा अपनी बंदूक उसके कंधे पर रख कर दागता है
 अगर कभी निशाना गलत बैठ गया तो मँझला मजिस्ट्रेट तो बंदूक उसके हाथ में थमाकर रफूचक्कर हो जाएगा
 उधर मँझला मजिस्ट्रेट सोचता था कि यह बंदूक तो छोटे को ही चलानी चाहिए  मगर बड़ा हर आदेश उसे ही देता है
 ऐसी दशा में अगर गाड़ी फँस गई तो बड़ा छोटे के साथ साथ कहीं उसकी भी खबर न ले ले
 इसलिए मँझला ऊपर से मिलने वाले आदेशों को किसी छूत के रोग की भाँति बिना एक पल गँवाए छोटे की टेबल पर भेज देता था
 इस तरह मँझले और छोटे के बीच इन दिनों शीतयुद्ध चल रहा था
अंग्रेज कह गए थे कि विभाजन करके राजकाज चलाना सर्वश्रेष्ठ प्रशासनिक नीति होती है
 बड़े मजिस्ट्रेट को यह नीति आज भी याद थी
 और इसीलिए वह एक सफल अधिकारी थे
  कानून  और  व्यवस्था  दोनों चकाचक चल रही थीं
 कलक्ट्रेट कार्यालय भी  गज गति  से चल रहा था
जजी कचहरी का हालचाल और भी दिव्य था
 अदालतों के कारीडोरों से लेकर बार भवन तक अधिवक्तागण की चहलकदमी देखते ही बनती थी
 मुकदमों का कामकाज भले ही तेज रफ्तार से न चल पाता हो  किंतु अधिवक्ता संघ में गहमागहमी दिनोदिन बढ़ती जाती थी
 अनेक राष्ट्रीय एवं अंतर्राष्ट्रीय महत्व के मसलों से लेकर छोटी सी छोटी बात तक वहाँ नित्यप्रति चर्चा का विषय हुआ करती थी
 वादकारी अपने दुःख दर्द से कम अधिवक्ताओं की विश्वव्यापी चिंताओं से अधिक परेशान रहा करते थे
 अधिवक्ताओं के शेड्स में रखे उन तख्तों पर वादकारियों की भेंट वकील साहब से कम और उनके मुंशियों से ही ज्यादातर हुआ करती थी
दूर दूर के देहातों से आए वादकारी दिन भर गुड़ चला लाई खाकर और नल का पानी पी पीकर अपनी पुकार का अदालतों के बाहर इंतजार किया करते थे
 पुकार पड़ने पर नजराना शुकराना अदा करते हुए वकील साहब को बुलाने भागकर जाते
 वकील साहब अधिवक्ता संघ की बैठक में व्यस्त रहते और मुंशी जी पेशकार से अगली तारीख दिलवाने की जुगाड़ बैठाते
 इस प्रकार हर बार अगली तारीख पड़ जाती
इस कचहरी में फौजदारी वादों का निर्णय युवा वादकारी के प्रौढ़ वादकारी बनने तक और प्रौढ़ वादकारी की वृद्धावस्था आ जाने तक चलता रहता था
 जबकि दीवानी वादों से वादकारी के लड़कों के बाद उसके पोतों पड़पोतों तक लड़ने की स्वस्थ परंपरा का निर्वाह भी यहाँ सम्यक् रूप से हो रहा था
टंडन साहब शहर के एक सुप्रसिद्ध वकील तो थे ही  किंतु पिछले दिनों जिला बार एसोसिएशन के अध्यक्ष चुने जाने के बाद से उनका कद एकाएक और ऊँचा उठ गया था
 यद्यपि अपने अध्यक्ष चुने जाने के प्रस्ताव का उन्होंने स्वयं ही भरपूर प्रतिरोध किया था  लेकिन अधिवक्ताओं के एक बहुत बड़े वर्ग के दबाव के आगे अंततः उन्हें झुकना पड़ा था और अध्यक्ष पद  जिसे वह  काँटों भरा ताज  की संज्ञा शुरू से दिया करते थे  स्वीकार करना ही पड़ा
आजकल मैं टंडन साहब के ही घर का मेहमान था
 नगर में  आरक्षण विरोधी आंदोलन  की लहर आई हुई थी
 इसलिए स्कूल कॉलेज और दफ्तरों के साथ साथ कचहरी भी बंद थी
 अथवा यों कहा जाए कि वकीलों ने बंद करा रखी थी
 टंडन साहब दिन भर अपने बँगले के बाहरी बरांडे के कोने में स्थित अपने स्टडी रूम में पधारे हुए बार के सदस्यों से ताजा स्थितियों पर विचार विमर्श करते थे
 या फिर खाली समय में मुकदमों की फाइलों से जूझते रहते थे
 और उधर मैं उनके किचन में पकने वाले स्वादिष्ट व्यंजनों का लुक छिपकर मजा लूटा करता था
शाम होते ही वकील साहब की दोनों लड़कियाँ  पत्नी और यहाँ तक कि बूढ़े माँ बाप भी सबके सब टी
वी
 के सामने जम जाते और आधी रात तक उसी कमरे को ड्राइंगरूम  बेडरूम  डाइनिंग रूप तथा स्टडी रूम के रूप में इस्तेमाल करते
 सब पर आजकल  केबिल टी
वी
 नेटवर्क  का भूत सवार था
 इन दिनों अनेक प्राइवेट कंपनियों ने जनता के मनोरंजन का ठेका ले रखा था
  सांस्कृतिक उत्थान  के इस महान दौर में सरकारी दूरदर्शन को भी कुछ कुछ उसी तरह का जुकाम हो चला था
 इन्हीं सबके बीच एक नया धमाकेदार टी
वी
 प्रसारण कुछ दिनों से चला था
 उसका नाम था सी
टी
वी
 अर्थात चकल्लस टी
वी
चकल्लस टेलीविजन में  चुम्मा चुम्मा  से लेकर  चोली  और  लंगोट  तक पर फिल्माए गए फिल्मी गीतों के कार्यक्रम आजकल दिखाए जाते थे
 दर्शकों का सौंदर्य बोध कल्पना जगत् को छोड़कर इतना यथार्थवादी हो गया था कि सुमित्रानंदन पंत की  एक वीणा की मृदु झंकार  को लोग भूल चुके थे
 अब तो उन्हें जैसे विशुद्ध मांसल देह ही संतुष्ट कर सकती थी
  आधुनिकता  अपने चरम बिंदु तक शायद इसी तरह पहुँचा करती होगी
 सारे प्रयास उसी की भूमिका जैसे लगते थे
टी
वी
 सीरियलों में नारी पुरुष के अंतःसंबंधों को दिखाया जाना ही अब पर्याप्त नहीं माना जाता था
 विज्ञापन व्यवसाय की कृपा से  ताकत की गोलियों  और  चिकनाईयुक्त कंडोम  के उन्मुक्त विज्ञापन भी दर्शकों को न केवल तृप्ति प्रदान करते थे बल्कि उन्हें बेहतर ढंग से सुरुचिसंपन्न भी बनाते थे
 भला हो प्राचीन कालीन  कोकशास्त्र रचयिता  का
 अब न जाने उस बेचारे की आत्मा किन किन भोगों को भोग रही होगी
साँप और नेवला    फटीचर जासूस  जैसे न जाने कितने प्रचुर बौद्धिकता एवं मनोरंजन से युक्त सीरियल दर्शकों के ज्ञान और आनंद दोनों की ही तीव्र गति से अभिव्यक्ति कर रहे थे
 इन सीरियलों की एक प्रमुख विशेषता यह भी थी कि जैसे ही कोई गुदगुदी भरा या खुजली भरा क्षण छोटे पर्दे पर आता  टेलीविजन के अंदर बैठे आयातित दर्शक भरभरा कर हँस पड़ते
 किसी किसी क्षण वे पुरजोर तालियाँ बजाने लगते
 या फिर परम आह्लाद की स्थिति में मुख से सियारों की भाँति कुछ समवेत स्वर निकालने लगते
 शुरू शुरू में तो मैं इन सियार स्वरों से भयभीत हो उठा  परंतु जब उन नकली स्वरों की असलियत मैंने जानी तो मैं शीघ्र ही सहज भी हो गया
इस समय भी कोई हास्यास्पद सीरियल आ रहा था परंतु वकील साहब के इकलौते लड़के संजय टंडन को ऐसे कार्यक्रमों में कोई रुचि नहीं थी
 वह ड्राइंगरूम में एक कोने में लगी अपनी स्टडी टेबल पर झुका हुआ अध्ययन में व्यस्त था
कॉलबेल बजी
 थोड़ी देर बाद पुनः बजी
 किसी का ध्यान आगंतुक की ओर नहीं था
 सब टी
वी
 में मस्त थे
 संजय ने ही उठकर ड्राइंगरूम का दरवाजा खोलकर बाहर झाँका
अरे मनोज  तुम
   उसने कहा     इलाहाबाद से कब लौटे
मनोज सिंह भीतर आया
 वह संजय का घनिष्ठतम मित्र था
आज ही
   आते ही उसने कहा और उस पुराने तथा विशालकाय सोफे पर पसर गया  जिसके स्प्रिंग ढीले हो चुके थे
 जिस पर आच्छादित हरे रंग का कवर जगह जगह से बदरंग हो चला था
 सोफे पर पसरने के बाद मनोज सिंह उसके उछाल से काफी देर तक ऊपर नीचे हिलता रहा
उस सोफे को लेकर वकील साहब की पत्नी अक्सर नाक भौं सिकोड़तीं तथा उसे बदलकर नया खरीदने की पेशकश करती रहती थीं  लेकिन वकील साहब पत्नी से इस बिंदु पर सहमत नहीं हो पाते थे और कहते थे
देखो प्रिये



 तुम नहीं समझती


 यह बाबा आदम के जमाने का सोफा मुगलई  शानोशौकत का प्रतीक है
अरे भाड़ में गई तुम्हारी मुगलई शानोशौकत
 इतना मनहूस दिखने लगा है ये कि किसी कायदे के मेहमान को बैठाते हुए भी शर्म महसूस होती है
इतने ऊँचे और इतने लंबे चौड़े सोफे को तुम मनहूस कहती हो
 


 किसी बड़े से बड़े आदमी के घर भी देखा है तुमने ऐसा सोफा
 


 खैर जो भी हो  मैं अपनी जिंदगी में इसे बदल नहीं सकता
क्यों
 श्रीमती टंडन विस्फारित नेत्रों के लगभग चीखती हुई कहतीं
क्योंकि वह हमारा पुश्तैनी सोफा है
 इस पर बैठकर मेरे पिता ने वकालत की
 उनसे पहले उनके पिता ने ऑनरेरी मजिस्ट्रेटी की
 अब मैं वकालत कर रहा हूँ
 मेरे बाद संजय भी
संजय वो सब नहीं करेगा जो तुम करते हो
 उसकी बात तुम छोड़ो
 यह घटिया चीज तुम्हें बदलनी होगी
यह तुम क्या रोज रोज घर की चीजें बदलने को कहती हो
 फ्रिज बदल दो
 टी
वी
 बदल दो
 यह सोफा बदल दो
 तुम्हें विनी और मिनी की शादी नहीं करनी है क्या
 दहेज कहाँ से आएगा
अच्छा
 तुम्हें विनी और मिनी के दहेज की इतनी चिंता है इसीलिए इतनी कंजूसी
 


 तो फिर यह बताओ कि यह जो अपनी खटारा कार लिए घूमते हो इसे बेचकर कोई स्कूटर क्यों नहीं खरीद लेते
 कम से कम सैकड़ों लीटर पेट्रोल की हर साल बचत हो जाएगी
देखो भई


 कार तो हमारी अभिजात्यता का प्रतीक है
 कचहरी में यह मेरी पोजीशन की सूचक है 


 अगर यह न रही तो सोसाइटी में हमें कौन पूछेगा
 हमारे घर में अच्छे अच्छे रिश्ते आने की संभावनाएँ भी कम हो जाएँगी
मुझे चूहे ने भी इन दिनों अपना घर उसी विवादित सोफे के भीतर बना लिया था
 अपने फुर्सत के क्षणों में मैं उसी में घुसा घुसा टंडन परिवार की गतिविधियों का जायजा लिया करता या फिर जीवन की अनंत संभावनाओं की कल्पनाएँ किया करता
मैंने महसूस किया था कि संजय टंडन का एक बिल्कुल अलग प्रकार का लड़का था
 वह इस समय एम
ए
 उत्तरार्ध का छात्र था और घर से कॉलेज और कॉलेज से घर तक ही स्वयं को अधिकतर सीमित रखता था
 वह जितने समय घर पर रहता  सबसे अलग थलग रहता और अपना अधिकांश समय मोटी मोटी किताबों में उलझे रहने में व्यतीत करता
 एक छोटा सा  टू इन वन  उसकी टेबल पर रहता था
 उससे वह कभी कभी संगीत सुनता था
 संगीत में भी मैंने उसे फिल्मी गाने सुनते कभी नहीं देखा था
 वह या तो गजलें सुनता था  या फिर पंडित जसराज अथवा भीमसेन जोशी का शास्त्रीय गायन
 संजय नियमित रूप से समाचार भी सुनता था
 उसमें भी बी
बी
सी
 की खबरें विशेष ध्यान से सुनता था
घर के प्रायः सभी सदस्य  वकील साहब को छोड़कर  संजय को कभी छेड़ते नहीं थे
 उसकी बहनें तो उसकी गंभीरता से इतनी सहमी रहती थीं कि उसके सामने जल्दी कोई हँसी मजाक भी आपस में नहीं करती थीं
 अपने दादा दादी का वह दुलारा था और माँ की आशाओं का केंद्र
 लेकिन पिता के लिए हमेशा एक उलझन का विषय
टंडन साहब उसे अपनी तरह का एक नामी वकील बनाना चाहते थे  लेकिन संजय के मन में कुछ और था
 उसकी रुचि अदालतों के दाँव पेच में न होकर सतत ज्ञानार्जन  पठन पाठन और लेखन के अनंत आकाश में उड़ान भरने की थी
 वह डिग्री कॉलेज में एक प्रवक्ता बनना चाहता था
 एक चिंतक एवं स्वतंत्र लेखक बनना चाहता था
इसीलिए बी
ए
 प्रथम श्रेणी में उत्तीर्ण करने के बाद जब उसे वकील साहब द्वारा एल
एल
बी
 ज्वाइन करने की सलाह दी गई तो उसने अपनी माँ को ढाल बना लिया और वह सलाह ठुकरा दी
 उसने भारतीय इतिहास में एम
ए
 में प्रवेश लिया
 अब उसके अध्ययन में इतिहास और उसके लेखन में भी इतिहास गहराई के साथ सामने आने लगा
 उसकी कल्पना शक्ति तो प्रखर थी ही  गहन अध्ययन के धरातल पर खड़ा होकर वह सामाजिक विषयों से हटकर अब ऐतिहासिक विषयों पर भी कहानियाँ लिखने लगा
 उसकी ये कहानियाँ अनेक पत्र पत्रिकाओं में छपने लगीं और सराही जाने लगीं
 इस तरह वह एक उभरते हुए इतिहास कथा लेखक के रूप में अपनी एक अलग पहचान बनाने लगा था
कैसी रही तुम्हारी आई
ए
एस
 की मुख्य परीक्षा
   संजय ने मनोज सिंह से पूछा
ठीक ही रही
   मनोज सिंह ने अनमने भाव से उत्तर दिया
हूँ


 ठीक ही रही
 यह क्या बात रही
 तुम्हारी तैयारी तो इस बार बहुत अच्छी थी
हाँ  तैयारी अच्छी थी
 परीक्षा भी मैंने उसी के अनुरूप ही दी
 


 अगर मैं यह कहूँ कि पेपर्स बहुत अच्छे हुए तो उससे भी क्या होगा
फिर तुम निराशावाद पर उतर आए     बात तो समझते हुए संजय ने कहा     मनोज
 सारे रास्ते अंधी खाई की ओर नहीं जाते
 


 यह बात तुम अपने मन से निकाल दो
 तुम्हारा परिश्रम एक न एक दिन अवश्य सार्थक होगा
किस सार्थकता की बात करते हो तुम
 


 यह मेरा तीसरा अटेम्प है
 यदि इस बार भी कुछ नहीं हुआ तो बस फिनिश
क्यों
 फिनिश क्यों
 क्या आई
ए
एस
 ही सब कुछ है
 दुनिया में करने को और दूसरा कुछ भी नहीं
 अभी तो अन्य सेवाओं में भी तुम्हारे
रहने दो
 रहने दो
 तुम तो कहोगे ही यह सब कुछ  क्योंकि तुमने तो अपना एक सीधा सादा रास्ता चुन लिया है
 


 अरे  यह नौकरी की लाइन आरक्षण की किन किन भूल भुलैयों से गुजरती है यह तुम क्या जानो
 


 हमारा अपराध यही है कि हम तथाकथित ऊँची जाति में पैदा हुए हैं
 भले ही हमारे पुरखों को हमें पालने पोसने के लिए ईंट गारा ढोने से लेकर अपना पेट काटने तक का कैसा भी सफर तय करना पड़ा हो  मगर हमें अपने जीवन का लक्ष्य तय करने का कोई हक नहीं
 जो हमें एड़ी चोटी का जोर लगाने पर भी अत्यंत दुर्लभ है वह उन्हें सिर्फ जाति विशेष के नाम पर आरक्षण की बदौलत सहज सुलभ है
यह तुम सोचते हो मनोज कि उन्हें सहज सुलभ है
 ऐसा वास्तव में हर्गिज नहीं है
 उनमें से भी कितने प्रतिशत व्यक्ति ऐसे हैं  जो उस लक्ष्य को प्राप्त करने के लिए वास्तव में प्रयास करते हैं
 या प्रयास कर सकने की स्थिति में हैं
 


 अधिकांश व्यक्ति तो आज भी वहीं के वहीं हैं जहाँ वे सदियों पहले खड़े थे
 वही धूल मिट्टी और हाड़ तोड़ पसीना
 अभाव और भूख
 


 अगर उनमें से किसी को कुछ मिल भी रहा है तो प्रायः उन्हीं की संतानों को  जो स्वयं आरक्षण का लाभ लेकर ऊपर उठ चुके हैं
इसी से तो मैं कहता हूँ कि यह आरक्षण क्यों और किसके लिए
 हमारे संविधान निर्माताओं ने जो व्यवस्था अल्प काल के लिए दी थी उसे अनंतकाल तक चलाकर लोगों को मानसिक रूप से विकलांग क्यों बनाया जा रहा है
 यह आरक्षण की बैसाखी कब तक चलेगी
जब तक राष्ट्र के कर्णधारों के मस्तिष्क में वोट की राजनीति हावी रहेगी
   संजय ने मुस्कराकर बात समाप्त करने की कोशिश की
तभी विनी आकर दोनों के लिए चाय रख गई
 मनोज ने विनी को कनखियों से देखा और किसी गहरी सोच में डूब गया
कचहरी एक हफ्ते के अंतराल के पश्चात खुली
 टंडन साहब ने दस बजे सुबह अपनी कार निकाली
 उसकी बैटरी डाउन हो चली थी  मगर थोड़ा धक्का लगवाने के बाद वह स्टार्ट हो गई
 मैं भी कार में सवार हो गया
 कई दिन बाद कचहरी फिर से देखने की मेरी बड़ी प्रबल इच्छा थी
कचहरी पहुँचते ही बहुत से वकीलों ने टंडन साहब को घेर लिया
 वह किसी भावी आंदोलन की रूपरेखा बनाने के लिए उन्हें बार भवन में ले गए
 टंडन साहब जाते जाते एक वकील से  जो अपेक्षाकृत युवा था  कह रहे थे     देखो राजेश्वर
 आज कचहरी इतने दिनों बाद खुली है
 अभी हम कुछ दिन इंतजार कर सकते हैं
प्रत्युत्तर में राजेश्वर का कहना था     टंडन जी
 मत भूलिए कि अब आप अध्यक्ष हैं और ऐसी बात आपको नहीं करनी चाहिए
 आज तो
इधर मैं उन्हें छोड़कर कचहरी में उन्मुक्त रूप से विचरण करने लगा
 मैंने देखा कि कुछ लोग जिलाधिकारी के कार्यालय के समक्ष उनके पोर्टिको में धरना दिए बैठे हैं
 तीन आदमी फर्श पर बिछी एक दरी पर कंबल ओढ़े लेटे थे
 दो आदमी पोर्टिको पर टंगे कपड़े के बैनर को फिर से खोलकर ठीक से बाँध रहे थे
 बैनर पर लिखा था    क्रमिक अनशन द्वारा दादा साहब अर्जुनदास प्रतिमा स्थापना समिति
  उसी बैनर पर एक कागज नत्थी किया गया था  जिस पर स्याही से मोटा मोटा लिखा था    आठवाँ दिन 
 हुआ यों  कि ये बेचारे आफत के मारे पिछले सोमवार को अपनी माँग को लेकर कचहरी में अनशन पर बैठे
 उसी दिन  आरक्षण  को लेकर डिग्री कॉलेज के लड़कों और पुलिस के बीच झड़प हो गई
 कई लड़के घायल हो गए
 कुछ पुलिस वालों के भी सर फटे
 नगर में तनाव फैल गया और जिलाधिकारी ने शनिवार तक के लिए सभी स्कूल कॉलेज बंद करा दिए
 अगले दिन पुलिस की ज्यादतियों के विरोध में बार एसोसिएशन में भी एक मीटिंग हुई
 उसमें अदालतों का एक सप्ताह के लिए बहिष्कार करने का निर्णय लिया गया
 फलतः कचहरी भी बंद हो गई
 अब इन परिस्थतियों में इन अनशनकारियों को कौन पूछता
आज सप्ताहांत के बाद पुनः कचहरी खुलने पर अनशनकारी पुनः चैतन्य हुए थे
 उन्होंने अपने कई अन्य समर्थकों को भी बुलवा भेजा था
 उन्हीं की प्रतीक्षा चल रही थी
 अनशनकारियों की माँग थी कि उनकी कौम के उद्धारक एवं पथ प्रदर्शक स्वर्गीय नेता दादा साहब अर्जुनदास की एक प्रतिमा कचहरी के पूर्वी सिरे पर स्थित उस तिकोने पार्क में स्थापित की जाए  जिस पर यहाँ का अधिवक्ता संघ अपना कब्जा बताता है
कचहरी में बड़ी चहल पहल थी
 अनेक वादकारी वकीलों के तख्तों के आसपास मँडरा रहे थे
 उनमें से कुछ अदालतों के गलियारों में धक्के खाते फिर रहे थे
 आधे कर्मचारी दफ्तरों में थे
 आधे बाहर खिली हुई धूप सेंक रहे थे
 थाना कचहरी के दलाल  बकरों  की तलाश में चाय और पान की दुकानों पर धूनी रमाए थे
सब पर एक उड़ी निगाह डालता हुआ मैं चलता गया
राज्य कर्मचारी कल्याण निगम के डिपो पर भी अच्छी खासी भीड़ थी
 बाबू लोग अपना अपना कार्ड और परचा सेल काउंटर पर पकड़ा रहे थे
 तेल साबुन डालडा चाय सभी कुछ सस्ते में उपलब्ध सामान का बंडल शाम को घर जाते समय उठाकर उन्हें घरवाली को रिपोर्ट देनी थी
शिकायत काउंटर पर एक मैली कुचैली पोशाक में खड़ा मरियल सा आदमी शिकायत बाबू से अपनी एक महीना पहले की शिकायत की रसीद दिखाकर उसका परिणाम जानने का इच्छुक था
 शिकायत बाबू का कहना था कि पंद्रह दिन बाद फिर से वह पता करने आए
ए
डी
एम
  प्रशासन  के कार्यालय कक्ष के बाहर कई जीपें खड़ी थीं
 उनके अर्दली से एक बंदूक का लायसेंसी पूछ रहा था कि     क्या अभी बहुत देर लगेगी
अर्दली का कहना था     हाँ
 


 अधिकारियों की मीटिंग चल रही है
अंदर से कहकहों की आवाजें आ रही थीं
कलक्ट्रेट के पिछवाड़े के प्रांगण में स्थित मैदान के आधे हिस्से में कुछ लड़के क्रिकेट खेल रहे थे
 आधे हिस्से में दूर दराज से आई हुई जनता अपनी गठरियों और झोलों के साथ धूप में विश्राम कर रही थी
 चने चबैने का अभी नंबर नहीं आया था
 अभी तो पूरा निर्मम दिन पड़ा था  एक निरर्थक प्रतीक्षा के लिए
घूमता फिरता हुआ मैं कचहरी की बाउंड्री के नीचे से एक नाली के रास्ते बाहर निकल गया
 बाउंड्री वॉल के किनारे किनारे होता हुआ दूर तक घूमा
 बाहर फुटपाथ का नजारा और भी वैविध्यपूर्ण था
 तरह तरह के दुकानदार
 तरह तरह के खरीददार
 एक जगह काफी भीड़भाड़ थी
 एक बड़ी सी पगड़ी और गले में अनेक रंग की मालाएँ पहने एक वैद्यराज फुटपाथ पर चादर बिछाए अनेक प्रकार की जड़ी बूटियाँ और साँडे का तेल बेच रहे थे
 उनसे कुछ हटकर एक ज्योतिषी महाराज लोगों को उनका भाग्य बता रहे थे
 उन्होंने अपने सामने एक छोटा सा पिंजरा धरा हुआ था
 उसमें से लाल मुनिया चिड़ियाँ फुदक फुदक कर बाहर निकलकर भविष्यवाणी से भरे लिफाफे अपनी चोंच से खींच निकालकर प्रश्नों का समाधान करती थीं
 एक अन्य फुटपाथिया रुचिकर साहित्य फैलाए बैठा था
 किस्सा तोता मैना  इंद्रजाल  जीजा साली के किस्से  नर नारी यौन विज्ञान  फिल्मी गाने  सोलह सोमवार  अकबर बीरबल विनोद  अंग्रेजी बोलना सीखो
 और भी कई व्यवसाई थे
 तेल मालिश वाले  कान का मैल साफ करने वाले  दाँत उखाड़ने वाले
मैं पुनः कचहरी के भीतर लौटा
 राजकीय कोषागार के बाहर बूढ़े और बीमार पेंशनभोगी इंसान बिखरे पड़े थे
 अगर उस बड़े से भवन में घुसते ही एक संगीनधारी संतरी न दिखाई देता तो उस स्थान को देखकर आराम से किसी खैराती अस्पताल का धोखा हो सकता था
 जीवन के शेष दिनों में जीवनयापन के लिए सरकारी सिक्कों के लिए हर महीने की जद्दोजहद
कुछ दूर पर एक नीम के पेड़ के पास एक पुरानी एम्बेसडर कार खड़ी थी
 उसकी छत पर एक वायरलेस एंटीना सींग की भाँति खड़ा था
 सामने की ओर ए
डी
एम
  नगर  का बोर्ड लगा था
ए
डी
एम
 साहब के कार्यालय कक्ष में टेलीफोन की घंटी बजी
 ए
डी
एम
 साहब ने फोन उठाया
 उधर से आवाज आई
डी
एम
 सा ब बात करेंगे
हाँ  कराइए
 


 नमस्कार सर
 


 जी सर
 


 जी सर
 


 अच्छा सर
 


 अभी देखता हूँ सर
ए
डी
एम
 साहब ने फोन रखते ही घंटी बजाई
 उनका अर्दली भीतर आया
 आदेश दिया     सिटी मजिस्ट्रेट को बुला लाओ
तीन मिनट में सिटी मजिस्ट्रेट आ गए
 ए
डी
एम
 साहब ने चेहरे को और भी गंभीर बनाकर कहा     डी
एम
 साहब का फोन आया था
 


 मैंने पहले भी कहा था कि ये जो धरने वाले कलक्ट्रेट में जहाँ चाहते हैं वहीं बैठ जाते हैं यह ठीक नहीं है
 


 हमें सख्त होना पड़ेगा
 विशेष रूप से उन लोगों के लिए जो अनुमति लिए बिना ही धरना जुलूस प्रदर्शन करने पर आमादा होते हैं



 अब ये लोग कौन हैं जो डी
एम
 साहब के पोर्टिको में जम गए हैं
पता नहीं सर
   सिटी मजिस्ट्रेट ने कहा     मैं तो अभी एक हफ्ता नैनीताल से रिफ्रेशर ट्रेनिंग कोर्स करके लौटा हूँ
 


 अभी दिखवाता हूँ
हाँ  फौरन देखिए


 अगर विदाउट परमीशन हों तो उन्हें तुरंत वहाँ से हटवाकर मुझे बताइए


 डी
एम
 बड़ा बुरा मान रहे हैं
सिटी मजिस्ट्रेट ने बाहर निकलकर अपना हैंड हेल्ड वायरलेस सेट  ऑन  किया और कोतवाल को तत्काल कचहरी पहुँचने का आदेश दिया
 कोतवाल दस मिनट में हाजिर
 उसके पाँच मिनट बाद पेट्रोल कार भी हाजिर
अनशनकारियों ने तब तक एक माइक लगा लिया था और उनका एक नेता भाषण दे रहा था
पूज्य दादा साहब अर्जुनदास अपने जीवन भर इन भ्रष्ट अधिकारियों तथा भ्रष्ट व्यवस्था के खिलाफ लड़ते रहे
 अपना सारा जीवन उन्होंने गरीबी और शोषण के खिलाफ संघर्ष करने में बिता दिया
 दादा साहब हमारी कौम के मसीहा थे
 उन्होंने हमें जीना सिखाया
 अपने अधिकारों के लिए लड़ना सिखाया
आज जब इन जिलाधिकारी से हम उनकी प्रतिमा कचहरी में लगाने की बात करते हैं तो यह कहता है कि यहाँ जगह नहीं है
 यह जगह सरकारी है
 भाइयों और बहनों
 जरा देखिए तो ये सरकारी दादागीरी
 इनके पास हमारे दादा साहब की प्रतिमा के लिए जगह नहीं है
 क्या यह जगह सरकारी है
अरे
 


 जरा कोई इस अकल से पैदल आदमी को समझाए कि सरकार भी हमीं बनाते हैं
 सरकार भी हमारी और सरकारी जमीन भी हमारी
 फिर यह सरकार का नौकर हमें रोकने वाला कौन होता है
किसी ने ताली बजाई और कई तालियाँ बजने लगीं
 नेता ने हुंकार कर आगे कहा     इसी से मैं कहता हूँ कि ये जमीन हम ले के रहेंगे
 ले के रहेंगे
 


बोलो  दादा साहब अर्जुन दास
उपस्थित जन समुदाय से नारा उठा
अमर रहें
 अमर रहें
इंकलाब
जिंदाबाद
तब तक सिटी मजिस्ट्रेट ने वहाँ पहुँचकर माइक का मुँह घुमा दिया और उस नेता से कहा कि     आप लोग यह स्थान तुरंत खाली कर दें  क्योंकि बिना अनुमति के इस प्रकार धरना देना अनशन करना सभा करना कानूनन जुर्म है
अनशनकारियों में से दो पढ़े लिखे व्यक्ति खड़े होकर  कानून  और  जुर्म  पर वहाँ बहस करने लगे
 तब सिटी मजिस्ट्रेट ने कोतवाल से कहा     गिरफ्तार करिए इन्हें और हटाइए यहाँ से
इतना सुनते ही पुलिस वाले अनशनकारियों के साथ धींगामुश्ती करने लगे
आनन फानन में टंगा हुआ बैनर खींच लिया गया
 दरियाँ घसीट दी गईं
 तमाशबीनों को घुड़कियाँ देकर खदेड़ा गया
 माइक वाले को गालियाँ पड़ीं तो वह भी अपना तार वार समेटने लगा
 अनशनकारी बेबसी में नारे लगाने लगे
जिला प्रशासन
मुर्दाबाद
जिलाधिकारी
पुलिस के बल पर गुंडागर्दी
नहीं चलेगी
 नहीं चलेगी
अभी तो ये अँगड़ाई है
आगे और लड़ाई है
अनशनकारी पुलिस पेट्रोल कार में लाद दिए गए
 सबसे अंत में माइक पर भाषण देने वाले वह नेताजी भी लादे गए
 गिरफ्तारशुदा अनशनकारियों में से आखिरी नारा लगाया किसी ने
हमारा नेता कैसा हो
सबने कहा
पोपटलाल जैसा हो
और सबको लेकर पुलिस पेट्रोल कार कोतवाली रवाना हो गई
 लोगबाग फिर से अपने अपने काम में लग गए
 डी
एम
 साहब आज कचहरी नहीं आए थे
 वह अपने निवास कार्यालय से ही कामकाज निबटाते रहे
उधर अधिवक्ता संघ की बैठक में हंगामा हो रहा था
 वहाँ भी बहस का विषय थी वही जमीन जिस पर  दादा साहब अर्जुनदास प्रतिमा स्थापना समिति  आजकल उनकी प्रतिमा स्थापना के लिए कटिबद्ध थी
 अधिवक्ता संघ के अध्यक्ष टंडन साहब इस समय अपनी कथित अकर्मण्यता के लिए प्रखर आलोचना का केंद्र बने हुए थे
सदन में इतना शोर शराबा हो रहा था कि कुछ भी ठीक से सुनाई नहीं दे रहा था
 अधिवक्ता संघ का पूरा सभागार खचाखच भरा था
 कुर्सियों पर जितने लोग बैठे थे उससे तीन गुना लोग खड़े हुए थे
इसी बीच महामंत्री राजेश्वर सिंह ने सबसे ऊँचे स्वर से चीखते हुए मेज पर हाथ पटके और कहा     कम से कम आप अध्यक्ष जी की बात भी तो सुन लें
 


 हाँ अध्यक्ष जी
 आप बैठ क्यों गए
 आप बोलिए


 आप बोलिए
टंडन साहब बड़ी मुश्किल और मजबूरी में खड़े हुए और भर्राए हुए गले से कहने लगे
देखिए


 किसी समस्या का हल


 उत्तेजना की अवस्था में


 सही तरीके से नहीं हो सकता
 न्याय की देवी की प्रतिमा उसी स्थल पर लगेगी जहाँ हम लोग चाहते हैं
 मगर हमें उसके लिए धैर्य और सूझबूझ से काम लेना पड़ेगा
उन्होंने अपने चौड़े ललाट पर उभरे स्वेदबिंदु रूमाल से पोंछे
 फिर उसी रूमाल से अपना चश्मा साफ करते हुए वह सँभल सँभलकर कहने लगे
अभी हमारा एक हफ्ते का अदालतों का बहिष्कार समाप्त नहीं हुआ
 कल उसका अंतिम दिन है
 कल हमारा प्रतिनिधि मंडल जिलाधिकारी से समय लेकर मुलाकात करेगा
 उसके बाद ही आगे की रणनीति तय की जाएगी
कल नहीं  आज ही
 


 आपको आज ही निर्णय लेना होगा
 नहीं तो हम आपके विरुद्ध अविश्वास प्रस्ताव लाएँगे
   एक युवा अधिवक्ता चिल्लाकर बोला
उसके पास खड़े अन्य अधिवक्तागण उसे समझाकर चुप कराने लगे
टंडन जी भावुक हो गए
 कहने लगे     अविश्वास प्रस्ताव की क्या आवश्यकता है
 मैं तो अभी त्यागपत्र देने के लिए तैयार हूँ
इस पर सदन में फिर हो हल्ला मचने लगा
 कई लोग सामूहिक रूप से कहने लगे
नहीं नहीं
 आप त्यागपत्र नहीं देंगे
आप त्यागपत्र नहीं देंगे
टंडन जी फिर बैठ गए
 अब एक बुजुर्ग अधिवक्ता खड़े हो गए और हाथ जोड़कर सबको चुप कराने लगे     शांत हो जाइए



 कृपया शांत हो जाइए
लोग शांत तो नहीं हुए  लेकिन शोरगुल का स्थान कुछ देर तक भिनभिनाहट ने ले लिया
 अब वह बुजुर्ग अधिवक्ता बोलने लगे     अध्यक्ष जी ठीक ही तो कहते हैं
 इस तरह बेसब्र होकर हम कुछ प्राप्त नहीं कर सकते
 जब तक लोगों की सहानुभूति हमारे साथ नहीं होगी  हमारी कोई आकांक्षा पूरी नहीं हो सकती
 हर बात का एक तरीका होता है
 बातचीत के जरिए ही रास्ता निकल सकता है
 और फिर हमें अपनी जिम्मेदारियों को भी तो नहीं भूलना चाहिए
 


 आजकल ये जो नया खून हमारे बीच आ गया है उसमें जोश तो है मगर होश नहीं है
 हमारा पेशा लोगों को न्याय दिलाना है
 कानून के जरिए
 किसी जंगलराज के जरिए नहीं
 


 जरा सोचिए भाइयों
 हममें से कितने ही लोग महज इसी पेशे के जरिए अपनी दाल रोटी कमाते हैं
 कितने ही वकील ऐसे हैं जिनके पास कोई खेती बारी या दीगर रोजगार के साधन नहीं हैं
 हमारी ये रोज रोज की हड़तालें और बहिष्कार हमारे उन भाइयों के परिवारों को किस भुखमरी की कगार पर ढकेल रहे हैं
 कुछ अहसास है हमें
 


 अफसोस
 


 हमारे ही बीच एक ऐसा तबका भी घुस आया है वकालत की डिग्रियाँ लेकर  जिसके पास गाँव में अपनी जमीन है  मवेशी हैं
 अनाज और घी घर से आ जाता है और भाई लोग यहाँ कचहरी में आए दिन डंड पेलते हैं
 पूरा माहौल बिगाड़ रखा है ऐसे गैरजिम्मेदार लोगों ने
अभी वह बुजुर्गवार अपनी बात समाप्त नहीं कर पाए थे
 कि सदन के किसी कोने से एक उदंड आवाज आई     चुप बे बुड्ढे
 


 सठिया गया है तू
   और वहाँ कोहराम मच गया
ये कौन बोला
 सामने आए
अरे चौधरी सा ब जैसे इतने सीनियर एडवोकेट के लिए ये शब्द 


 इन्हें बुड्ढा किसने बोला
शर्म
 शर्म
 


 शेम
 शेम
कौन है आखिर ये बदतमीज
सामने आकर माफी माँगो
नहीं
 उसे सदन से बाहर करो
होऽऽऽऽ
 


 हो हो


 हो हो


   मचा शोर
कई लोग वहाँ पड़ी मेजों पर चढ़ गए और न जाने क्या क्या अनाप शनाप बकने लगे
 मैं किसी मेंढक की भाँति सदन के एक कोने में चिपका बैठा था
 सभागार के भीतर उत्तेजना चरम सीमा पर पहुँच चुकी थी
 बस  हस्त पाद प्रहार प्रारंभ होने भर की देर प्रतीत होती थी
 ऐसे में किसी का पैर मुझ निरीह प्राणी पर न पड़ जाए  इस डर से मैं वहाँ से भाग लिया
ठंड आज अधिक थी
 दोपहर का समय था
 टंडन साहब के परिवार के प्रायः सभी सदस्य घर की छत पर धूप सेंक रहे थे
 टंडन साहब कचहरी गए हुए थे
 आज मैं उनके साथ नहीं गया था  क्योंकि मैं आज जुकाम से पीड़ित था
 इसलिए मैं उनके मुगलई सोफे में घुसा हुआ आराम फरमा रहा था
 अब यह बात अलग है कि कुछ लोग यह भी सोच सकते हैं कि चूहे को जुकाम
 जिसे सोचना हो सोचे
 बीमार होने का हक क्या सिर्फ आदमी को ही है
 क्या मेरे जैसा तुच्छ प्राणी कभी बीमार नहीं हो सकता
ड्राइंगरूम में आहट हुई
 मैंने सोफे के छिद्र में से झाँक कर देखा
 मनोज सिंह आकर बैठ गया
 कुछ देर में विनी भीतर से आई
संजय नहीं है क्या
   मनोज सिंह ने पूछा
भइया सो रहे हैं
और सब लोग
ऊपर छत पर हैं
उसके बाद कमरे में थोड़ी देर खामोशी छाई रही
 उस मौन को मनोज ने ही तोड़ा
 उसने विनी को कहा     कल तुमने सिनेमा हाँल पर बहुत इंतजार कराया
 


 पूरा एक घंटा
विनी ने कहा     कल दादी की तबीयत बहुत खराब थी
 मिनी की सहेलियाँ आ गई थीं
 मैंने निकलने की बहुत कोशिश की  मगर माँ ने जाने नहीं दिया
 


 अच्छा  यह बताइए आपने उन टिकटों का क्या किया
करना क्या था
 फाड़कर फेंक दिए
फाड़े क्यों
 किसी बेचारे जरूरतमंद को दे देते
मैं इसमें विश्वास नहीं रखता
कल मैं भी बहुत देर आपके फोन की प्रतीक्षा में रही
फोन कहाँ से करता
कहीं से भी
 अब तो चारों ओर तमाम पी
सी
ओ
 लग गए हैं
विनी
   भीतर से श्रीमती टंडन की आवाज आई
 उन्होंने पूछा     कौन है बाहर
आई माँ
   कहकर विनी अंदर को भागी
 एक पल को ठिठकी
 उसने धीरे से लेकिन चपलता के साथ मनोज से कहा     मैं आपके लिए शरबत लाती हूँ
 रुके रहिएगा
 शायद भइया भी जाग गए हों
मनोज ने एक लंबी साँस खींची और सेंटर टेबल पर पड़ा हुआ समाचार पत्र उठाकर देखने लगा
 प्रथम पृष्ठ पलटते ही तीसरे पन्ने पर उसकी आँखें एक स्थानीय समाचार पर अटक गईं
 शीर्षक था     प्रतिमा स्थापना न होने पर आत्मदाह की चेतावनी
   उसके बाद कल कचहरी में घटी घटना का उल्लेख छपा था
 साथ ही  दादा साहब अर्जुनदास प्रतिमा स्थापना समिति  के अध्यक्ष पोपटलाल का बयान छपा था
 बयान में जिला प्रशासन की निंदा करते हुए कहा गया था कि यदि अड़तालीस घंटे के भीतर प्रशासन द्वारा कचहरी में दादा साहब की प्रतिमा स्थापना की स्वीकृति नहीं दी गई तो वह कचहरी प्रांगण में किसी भी स्थल पर और किसी भी समय  आत्मदाह  कर लेंगे
इसी समाचार में आगे छपा था कि पोपटलाल और उनके बीस समर्थकों को अनशन स्थल से दोपहर के समय शांति भंग करने की आशंका में पुलिस ने गिरफ्तार किया था
 सायंकाल उन्हें रिहा भी कर दिया गया
 उधर अधिवक्ता संघ ने भी एक प्रस्ताव पारित किया था  जिसमें कहा गया था कि अपनी माँगों के समर्थन में वे दो दिन बाद रास्ता जाम करेंगे
 इस  रास्ता जाम आंदोलन  में भाग लेने के लिए तहसीलों के अधिवक्ताओं का भी आह्वान किया गया था
मनोज अभी समाचार पढ़ रहा था कि संजय आ गया
 मनोज ने कहा     कभी कभी लगता है  तू ठीक कहता है यार कि वकालत के प्रोफेशन में अब कुछ नहीं रह गया है
 


 इन नेताओं और आज के वकीलों में जैसे कोई अंतर ही नहीं रह गया है
 सबके सब एक अंधी होड़ में शामिल हैं
मूर्ति विवाद वाली खबर
   संजय ने पूछा
 फिर कहा     देख लो
 जब इस तरह पढ़े लिखे लोग सड़कों पर बैठेंगे तो अधकचरे लोग आत्मदाह नहीं करेंगे तो और क्या करेंगे
 


 ख़ैर प्रचार तो दोनों ही स्थितियों में मिलना है उन्हें
संजय को कुछ किताबें खरीदनी थीं
 उसने मनोज को साथ चलने के लिए दोपहर को बुलवाया था
 विनी शर्बत के गिलास रख गई थी
 मनोज धीरे धीरे शर्बत खत्म कर रहा था
 संजय उसे बता रहा था कि उसने अपने दादा जी के मुख से सुना है कि आज की वकालत और आज से पच्चीस तीस वर्ष पूर्व की वकालत में कितना फर्क है
 यह पेशा उन दिनों कितना शांत और सपाट हुआ करता था  जबकि आज का रास्ता अनेक ऊबड़ खाबड़ धरातलों और कील काँटों से भरा पड़ा है
 राजनीति एवं वैयक्तिक महत्वाकांक्षाओं ने इसे काफी गहरा आघात पहुँचाया है
बताते हैं कि जब दादा जी की प्रैक्टिस शिखर पर थी तो इसी बँगले के साथ जुड़ी बगिया में ग्रामीण अंचलों से आए ढेरों मुवक्किल कई कई दिन तक डेरा डाले पड़े रहते थे
 सुबह शाम बगिया में ही उनका भोजन तैयार होता
 मिट्टी की हँड़ियों में दाल भात पकता और कंडों की आग में भौरियाँ सिकतीं
 वकील साहब मुवक्किलों को डाँट डाँटकर अच्छी तरह सिखाते कि उन्हें अदालत के सामने अपने बचाव में क्या कहना है
 सरकारी वकील अगर जिरह में अलाँ प्रश्न करे तो उसे फलाँ उत्तर देना है
 पुराने वकील जब भी फुर्सत के क्षण मिलते तो अपने संबंधियों और मित्रों से भी अक्सर कोर्ट कचहरी और मुकदमों की ही बातें किया करते
   फलाँ केस में ऐसा हुआ था
 बिलसिया मर्डर केस में जज ने प्रोसीक्यूशन के वकील से पूछा कि


   इत्यादि इत्यादि
आज हम देखते हैं कि वकील साहब की बगिया खत्म हो गई है
 उसके आधे भाग में लॉन बन चुका है
 आधे भाग में एक और रिहायशी भवन बनाकर उसे किराए पर उठा दिया गया है
 दूर दराज के मुवक्किल अब वकील साहब के बँगले पर डेरा नहीं डालते
 उन्हें कचहरी के तख्त पर मुंशी जी ही निपटाते रहते हैं
 वकील साहब को अन्य व्यस्तताओं से जब कुछ समय मिलता है तभी उनसे बात कर पाते हैं
 गाँव और शहर के बीच आवागमन के साधन अब काफी हो गए हैं
 भूसे की तरह भरकर चलने वाली सवारी गाड़ियाँ   बसें  जीपें  टैम्पो सभी कुछ तो हैं
 मुवक्किल अब रोजाना  शंटिंग  करते हैं
 आडंबर  नेतागिरी  दलाली  उद्दंडता  उखाड़ पछाड़ और आंदोलनों की सनक आज की वकालत में संक्रामक रोग के कीटाणुओं की भाँति समाती जा रही हैं
संजय को लगता है कि उसके पिता जी भी न चाहते हुए इधर कुछ समय से भटक गए हैं
 जब से उन्हें बार एसोसिएशन का अध्यक्ष बनाया गया है  उनकी स्वाभाविक दिनचर्या में ही अंतर नहीं आया है  बल्कि उनकी जमी जमाई  प्रैक्टिस  भी कुप्रभावित होने लगी है
वे दोनों मित्र पैदल ही निकल पड़े
 बाजार का सीधा रास्ता न पकड़कर संजय ने गलियों वाला छोटा रास्ता पकड़ा
 मनोज ने संजय से आगे चौराहे पर पहुँचकर रिक्शा लेने को कहा  लेकिन संजय नहीं माना
 वह मनोज को भी हाथ पकड़कर लगभग घसीटता हुआ उसी छोटे रास्ते पर लिवा ले गया
करीम अली की गोश्त की दुकान के सामने से चढ़ाई वाला रास्ता शुरू हो गया
 उसके बाद दाहिने घूम गई वह पतली गली
 साँप की तरह बल खाती हुई वह गली काफी आगे तक निकल गई थी
 दोनों तरफ के एक मंजिला और दो मंजिला मकान एक दूसरे से इस तरह से सटे हुए थे जैसे आसमान में एक दूसरे से गुत्थमगुत्था होने वाले मटमैले और सफेद बादल
 ज्यादातर घरों के दरवाजे बंद थे
 कोई कोई दरवाजा खुला दिखता तो उस पर टाट का कोई परदा लटका दिखता
 या फिर भीतरी आड़ की एक दीवार घर के अंदरूनी वातावरण को रहस्यमय बनाए रखती
गली के ऊपर कटे फटे आसमान की ओर देखने पर बिजली के खंबों के तार इस तरह बेतरतीब उलझे दिखते जैसे पतझड़ को झेले हुए किसी पेड़ की नंगी शाखाएँ
 इस गली में बिजली विभाग के मिस्तरी भी जल्दी नहीं आते थे
 अगर किसी की  कंपलेंट  पर मुहल्ले की बाहरी सड़क पर कोई बिजली मिस्तरी खंबे पर चढ़ा हुआ  फॉल्ट  दूर करता मिल गया तो उसकी खैरियत नहीं
 गली के शरारती लड़के उसे घेर लेते और उसे उसकी लंबी सीढ़ी समेत जबरदस्ती गली में ले जाते
 वह लाख कहता कि भाई दफ्तर जाकर कम्प्लेंट तो लिखाओ
 मगर उसकी एक न सुनी जाती
 गली के लोग उसे अपने अपने घरों के आड़े तिरछे तारों के बीच घंटों काम करवाते
 जब वह हाथ पैर जोड़ लेता तभी जाने देते
गली के मोड़ पर जुम्मन मियाँ का जूतों का कारखाना था
 उसके बाद रहमत खाँ जिल्दसाज का घर था
 संजय अक्सर वहाँ अपनी कुछ पसंदीदा किताबों की जिल्द बँधवाने आता रहता था
दोनों मित्र चलते गए
 सामने से बत्तखों का एक झुंड आता दिखा
 मनोज तेजी से एक चबूतरे पर चढ़ गया
 वह बोला     बत्तखें
 


 इनमें कई कटखनी होती हैं
संजय हँसने लगा
 लंबी ऊँची गर्दनों वाली बत्तखें  क्वैंक कुणाक  करती हुई उसके बराबर से गुजर गईं
आगे गली में बड़ी कीचड़ और गंदगी थी
 एक सार्वजनिक नल की टोंटी गायब थी
 उसमें से निरंतर पानी बहकर गली में जा रहा था
 नाली कूड़े से पटी थी
 फलतः नाली का पानी बीच रास्ते में ही आवारागर्दी कर रहा था
अपनी अपनी पैंट के पाँयचे ऊपर उठाकर मनोज और संजय खाली जगहों पर पंजों के बल उचकते हुए आगे बढ़ते गए
 उसके बाद दाहिनी ओर एक खाली जगह आई
 वहाँ कुछ बच्चे कुर्ता सदरी और चूड़ीदार पैजामा या चारखाने का तहमद पहने पतंगें उड़ा रहे थे
 पॉलीथीन के टुकड़ों  गंदें चिथड़ों और मुर्गियों की बीटों परों से अटा हुआ वह मैदान शहर भर का कूड़ेदान सा दिखता था
वहाँ से आगे एक तिराहे पर वे दोनों एक अन्य गली में बाएँ मुड़ गए
 कुछ ही गज और चलने पर उन्हें शर्मा घी वाले की दुकान दिख गई
 उसके बाद ही वह गली मुख्य बाजार में मिल गई थी
बाजार के बीच पहुँचकर मनोज ने मानो चैन की साँस ली
 उसने संजय से शिकायती स्वर में कहा     तुझे इन पाकिस्तानी गलियों से आने की क्या जरूरत थी
क्या बात करते हो
   संजय ने कहा     मैं तो हमेशा इसी रास्ते से आता हूँ
 इससे समय और श्रम दोनों की बचत होती है
कहीं ऐसा न हो कि यह बचत किसी दिन तुझे बहुत महँगी पड़े
 


 संजय  यह सब ठीक नहीं है तुझे मैं
तभी एक रिक्शा सड़क पार करते हुए उन दोनों की बीच आ गया और बात वहीं कट गई
 बाजार में बड़ी भीड़ थी
 सड़क पार करना ही नहीं  उस पर चल पाना भी इस समय एक टेढ़ी खीर था
हिंदू मुस्लिम संबंधों पर अक्सर दोनों मित्रों में लंबी चौड़ी बहसें हुआ करती थीं
 मनोज की धारणा थी कि इस देश के मुसलमानों पर कभी भी भरोसा नहीं किया जा सकता है
 सन् सैंतालीस के विभाजन के बाद जो लोग पाकिस्तान नहीं जा सके उनका मन अभी भी उस मुक्ल में अटका है
 ये लोग अपनी आबादी निरंतर बढा रहे हैं और इनके मुस्लिम देशों के साथ खुफिया संपर्क हैं
 अवसर मिलने पर ये सभी देश के पुनर्विभाजन के लिए फिर से एकजुट हो जाएँगे
 इसीलिए ये सदैव समूह में रहते हैं और अपने रहन सहन को जैसे एक लौह आवरण में समेटे रहते हैं
 उनका धर्म  संस्कृति सब कुछ हिंदुओं की धार्मिक एवं सांस्कृतिक मान्यताओं के विपरीत है
संजय इन विचारों से सहमत नहीं था
 उसका मानना था कि देश का विभाजन ऐसे अवसरवादी मुस्लिम नेतृत्व का कारनामा था जिसे अपने धार्मिक एवं सांस्कृतिक मूल्यों से कोई विशेष सरोकार नहीं था
 धर्म और संस्कृत को तो अवसरवादियों ने महज एक बहाने के रूप में प्रयोग किया था
 उस भ्रमजाल में फँसकर अनेकानेक मुसलमान पाकिस्तान चले गए
 जिन मुसलमानों ने जाना स्वीकार नहीं किया उनकी ममता इस देश की मिट्टी से उसी तरह थी जैसी हिंदुओं की
 लेकिन देश विभाजन से उपजी त्रासदियों से बुरी तरह आहत  हिंदू मन  में  मुस्लिम अस्तित्व  की भावी संभावनाओं के प्रति जो आशंका का बीज अंकुरित हुआ वह कालांतर में अपना एक निश्चित रूपाकार लेता गया
 अविश्वास ही अविश्वास को जन्म देता है
 कटुता ही कटुता को बढ़ाती है
 कौमी दंगों को भड़काने का कार्य समय समय पर विकृत मस्तिष्कों एवं असामाजिक तत्वों ने किया
 परिणामस्वरूप हिंदुओं और मुसलमानों के बीच की खाई और भी चौड़ी होती गई
 हमें यह कभी नहीं भूलना चाहिए कि सांप्रदायिकता का कोई धर्म या मजहब नहीं होता और असामाजिकता की कोई जाति या उपजाति नहीं होती
पोपटलाल की आत्मदाह की धमकी और अधिवक्ता संघ के प्रस्तावित रास्ता रोको आंदोलन को ध्यान में रखकर जिला प्रशासन ने हर प्रकार के जुलूस  धरना  प्रदर्शन व अन्य आंदोलनों को निषिद्ध करके धारा     लागू कर दी
नगर के चप्पे चप्पे पर सुबह से ही पुलिस और होमगार्डों की टुकड़ियाँ तैनात कर दी गईं
 कचहरी प्रांगण और आसपास भारी संख्या में पी
ए
सी
 बल भी लगाया गया
 अधिकारीगण मुख्य मार्गों और महत्वपूर्ण चौराहों पर स्वयं सतर्क दृष्टि रखने लगे
सादे लिबास में खुफिया पुलिस भी अधिवक्ता संघ भवन और कचहरी प्रांगण में क्रियाशील हो गई
 उस तिकोनिया पार्क में भी कई पुलिस के जवान अपने डंडों के पास धूप सेंकने लगे  जिसमें आजकल अलग अलग किस्म की प्रतिमाओं की स्थापना का विवाद चल रहा था
वकील कब संघ भवन से निकलकर सड़क पर बैठ जाएँगे   कोई नहीं जानता था
 इसी तरह पता नहीं किस दिशा से अचानक नमूदार होकर पोपटलाल आत्मदाह कर बैठेगा   यह भी एक पहेली सा अधर में लटका था
 वस्तुतः पोपटलाल ने जिस दिन अखबार वालों को आत्मदाह विषयक बयान दिया था उसी दिन से वह भूमिगत हो गया था
 पुलिस वालों ने उसे निवास स्थान और विभिन्न ज्ञात अज्ञात समूहों के अड्डों पर  समाचार छपने के बाद से  लगातार कई बार छापे मारे थे  परंतु सारे प्रयास विफल रहे और पोपटलाल गिरफ्तार नहीं किया जा सका
 उसके अन्य साथियों से भी उसके विषय में काफी पूछताछ की गई  किंतु उसका कोई सुराग नहीं मिल सका
 पोपटलाल की धमकी से अधिकारियों को चक्कर और पुलिस वालों को पसीना आ गया था
अधिवक्ता संघ की बैठक संघ भवन में दोपहर बारह बजे तक चलती रही
 पुलिस बल  मजिस्ट्रेट  सी
ओ
 सभी बाहर सड़क पर प्रतीक्षारत रहे
 बिना कामकाज प्रतीक्षा करने में अक्सर भूख लग जाया करती है
 ऐेसे में मूँगफली और अमरूद के ठेलेवालों की बन आई
 अच्छा खासा क्रय विक्रय हुआ और बैठे ठाले की उदरपूर्ति
साढ़े बारह बजे संघ भवन के प्रांगण में जिंदाबाद  और  मुर्दाबाद  के नारे बुलंद हुए
 लोगों ने देखा कि अधिवक्तागण का जुलूस कचहरी में निकलकर चहलकदमी करने लगा
 टंडन साहब सबसे आगे थे
 मगर वह चल कम रहे थे और धकियाए ज्यादा जा रहे थे
 बहुमत का निर्णय शिरोधार्य
नारे बुलंद होते गए     जो हमसे टकराएगा  चूर चूर हो जाएगा
   मगर कोई पुलिस वाला वकीलों से टकराने के  मूड  में नहीं था
   डी
एम
 एस
पी
 की हठधर्मी नहीं सहेंगे नहीं सहेंगे
   किसी ने नया नारा दिया
 उसे हाथोंहाथ लिया गया
 जुलूस आगे बढ़ता गया
 सर्द माहौल में गर्मी बढ़ती गई
इस प्रकार  कानून के व्याख्याता न्यायालयों को घेरने वाली सड़कें नापने लगे और कानून के रक्षक उनको घेरकर हतप्रभ से साथ साथ चलने लगे
 यह जुलूस पूरी कचहरी में घूमा
 अधिकारियों ने उस समय मौके की नजाकत को देखते हुए हस्तक्षेप नहीं किया
 किंतु ज्योंही जुलूस कचहरी के मुख्य गेट से बाहर मार्ग की ओर बढ़ा  मजिस्ट्रेट और पुलिस के अधिकारीगण दलबल सहित उनके सामने दीवार बनकर खड़े हो गए
वहाँ थोड़ी बहुत हुज्जत के बाद उन्हें गिरफ्तार कर लिया गया
 सामने रोडवेज की तीन चार बसें लगा दी गईं
 वकील लोग नारे लगाते हुए उनमें स्थान ग्रहण करने लगे
इधर यह कार्यक्रम चल ही रहा था कि दूसरे गेट से पचास साठ वकीलों का एक अन्य समूह मुख्य सड़क पर निकल गया और बीच सड़क पर जाकर बैठ गया
 अधिकारीगण चकित होकर उस ओर दौड़े
 मार्ग में जाम लगने लगा
 वकीलों को सड़क से उठने के लिए समझाया बुझाया जाने लगा
 वे नारे लगाते रहे और डी
एम
 को वहाँ बुलाने की माँग करते रहे
अंततः पंद्रह बीस मिनट की कशमकश के बाद उन दोनों ने भी गिरफ्तारी दे दी
 एक पी
ए
सी
 का ट्रक मँगाया
 कुछ लोग उसमें चढ़े
 मगर कुछ ने पी
ए
सी
 वाहन में जाना अपनी तौहीन समझी
 उनके लिए एक और रोडवेज की खाली बस मँगाई गई
 अवशेष वकील उसमें चढ़े
पोपटलाल आम तौर पर धोती कुर्ता और सदरी पहनता था
 उसके चेहरे की घनी दाढ़ी उसकी प्रमुख पहचान थी
 कंधे पर हरदम लटकने वाला एक भूदानी झोला  पैरों में कपड़े के जूते और उन पर पिंडलियों तक चढ़े हुए खाकी रंग के लंबे पुलिसिया मोजे उसके व्यक्तित्व के मानो अभिन्न अंग थे
आत्मदाह की घोषणा के बाद पोपटलाल ने सरकारी तंत्र को छकाने की हरसंभव तैयारी की थी
 सबसे पहले उसने अपने घर से अपना जरूरी सामान एक अटैची में भरा और अपने एक मित्र के विश्वसनीय संबंधी के घर रातोरात शरण ली
 वहाँ उसने अपना नेता वाला हुलिया पूरी तरह बदल दिया
 उसने वर्षों से पली हुई अपनी दाढ़ी मूँछे मूँड़ डालीं
 सिर के अधपके बालों पर मेहँदी का खिजाब लगा लिया
अभियान वाले दिन उसने धोती कुर्ता की जगह पैंट कोट पहना
 कपड़े के जूतों की जगह चमड़े के जूते कसे
 पूर गले का ऊनी स्वेटर पहना और सिर पर एक बंदर टोपी लगाई
 आज सुबह तड़के से ही कोहरा घना था
 पोपटलाल एक साइकिल पर सवार होकर कचहरी के लिए निकल पड़ा
 रोज दफ्तर जाने वालों की भीड़ में मिलकर वह भीड़ का ही एक एक हिस्सा बन गया
साइकिल पर टँगे एक झोले में उसने मिट्टी के तेल ही एक बोतल रख छोड़ी थी
 सिगरेट तो वह पीता ही था
 आराम से एक सिगरेट सूतता हुआ वह कचहरी के पिछवाड़े वाले गेट से साढ़े दस बजे दाखिल हुआ
 किसी का ध्यान उसकी ओर नहीं गया
 उस गेट पर तैनात पुलिस वाले भी आपस में बतियाते हुए हथेली पर खैनी मलते रहे
पोपटलाल घूमकर पहले वकीलों के  शेड्स  की तरफ गया
 फिर आसपास का एक नजारा लेकर पुनः कचहरी के पृष्ठ भाग में चला गया
 अपनी साइकिल उसने पाकड़ के पेड़ के निकट दीवार से सटा दी और थोड़ी दूर पर सिर के नीचे हथेली रखकर कचहरी के मैदान में लेट गया
 कोहरा अब तक पूरी तरह छँट चुका था और गुनगुनी धूप निकल आईं थी
 पोपटलाल चुपचाप पड़ा पड़ा धूप सेंकने लगा
 उसके पास थोड़ी थोड़ी देर में आकर उसका एक खास मित्र बच्चीसिंह आसपास का आँखों देखा हाल सुनाने लगा
अब पुलिस की गाड़ियन के पास रोडवेज की बसें आय गईं हन
 वकील लोगन की मीटिन चलता बा
अब मजिस्ट्रेट साहबौ आय गै
 झल्लूस पुलिस वाले रोके हन
 कहा सुनी होत बा
बस बस  अब तू जा और अपने आदमियों को बुला ला
   कहते हुए पोपटलाल उठा और अपनी साइकिल की ओर बढ़ा
 अब तक वहाँ और भी कई साइकिलें खड़ी हो चुकी थीं
बच्चीसिंह आनन फानन में गया इस बार जब वह लौटा तो उसके साथ दो आदमी और थे
 पोपटलाल उन दोनों आदमियों के साथ पैदल ही मंगू चायवाले की दुकान की ओर बढ़ गया
 बच्चीसिंह ने पोपटलाल की साइकिल सँभाली और एक ओर को निकल गया
पोपटलाल और उसके साथी घूम फिरकर आराम से मंगू की दुकान के भीतर पड़ी बेंचों पर बैठ गए और चाय सुड़ुप करने लगे
 थोड़ी देर में ही बच्चीसिंह तेजी से वहाँ आया
 उसने दुकान के बाहर साइकिल खड़ी की और हाँफते हुए उन्हें बताया कि   वकील लोग रोडवा जाम कर दिहिन
सुनते ही पोपटलाल और उसके दोनों साथी हरकत में आ गए
 उनमें से एक ने बच्चीसिंह से कहा     अब तू ये साइकिल पकड़ और यहाँ से फूट ले
 


 बड़ी देर से तेरी सूरत देख रहे होंगे सब
   साइकिल पर टँगा झोला लेकर वे तीनों एक ओर चल दिए
 बच्चीसिंह दूसरी ओर छूमंतर हुआ
 तीनों लोग कचहरी के पृष्ठ भाग में स्थित मैदान में पहुँच गए और वहाँ पर यत्र तत्र लेटे बैठे वादकारियों के बीचोबीच जाकर खड़े हो गए
पोपटलाल ने एक झटके के साथ अपने सिर से बंदर टोपी खींचकर उतार ली
 उस टोपी को अपनी उँगली पर सुदर्शन चक्र की भाँति घुमाता हुआ अचानक किसी मदारी की तरह वह जोर जोर से कहने लगा
हाँ तो भाई लोगों
 अब वक्त आ गया है इस गूँगे बहरे प्रशासन को इकझोरने का
 आज से तीन दिन पहले मैंने याने कि पोपटलाल ने दादा साहब की प्रतिमा कचहरी में लगवाने को लेकर इस भ्रष्ट प्रशासन को यह चेतावनी दी थी कि अगर हमारी माँग नहीं मानी गई तो मैं इसी कचहरी में आत्मदाह करूँगा
 मगर अफसोस


 किसी के कान में जूँ तक न रेंगी 


 अब प्रशासन इसका परिणाम भुगते
पोपटलाल ने हाथ में नचाती बंदर टोपी नीचे गिरा दी
 झोले में से मिट्टी के तेल की बोतल निकाली
 उसका ढक्कन खोलकर थोड़ा तेल टोपी पर छिड़का
 जेब से माचिस निकालकर एक तीली सुलगाई और टोपी में आग लगा दी
 टोपी सुलगने लगी
आसपास ऊँघते हुए लोगों को एकाएक विद्युत करंट सा लगा
 वे उठ उठकर खड़े होने लगे और पीछे हटने लगे
 वहाँ से गुजरते दूसरे लोग भी ठिठकने और उधर मुड़ मुड़कर देखने लगे
आज समय आ गया है इस हिजड़ी और नपुंसक व्यवस्था को सबक सिखाने का
 इसलिए अब मैं अपने आपको आप सबके सामने


 आग के हवाले करता हूँ     कहकर पोपटलाल नाटकीय ढंग से उछल उछलकर उस बोतल का तेल अपने कपड़ों पर छिड़कने लगा
वहाँ खड़े लोगों में भगदड़ मच गई
 कुछ हिम्मत वाले वहाँ टिके रहकर पोपटलाल के दोनों साथियों को ललकारने लगे     अरे  यह क्या कर रहे हो तुम लोग
 


 उसे रोको
लेकिन वे दोनों आदमी जड़वत अपनी जगह पर खड़े रहे
पूरी बोतल खाली करके पोपटलाल ने काँपते हाथों से माचिस की एक तीली सुलगाई
 वह नहीं जली
 उसने पुनः सुलगाने की कोशिश की
 तीली टूट गई
 फिर उसने दूसरी तीली निकाली
 वह भी उसके हाथ से छूट गई
 फिर तीसरी
 फिर चौथी
 माचिस ने जैसे जलने से इंकार कर दिया
 पोपटलाल वास्तव में जलना नहीं चाहता था  इसलिए उसकी माचिस भी आखिरी मौके पर मानो सील गई
तभी कुछ पुलिस वाले एक दरोगा के नेतृत्व में उस ओर भागकर आते दिखे
 उनके डंडे हवा में लहरा रहे थे
 वे गले से इस प्रकार की आवाजें निकाल रहे थे जैसे किसी जंगल में हाँका लगा रहे हों
 उन्हें देखकर पोपटलाल का एक साथी भाग खड़ा हुआ  लेकिन दूसरा साथी वहीं खड़ा रहा
उसी समय न जाने किस दिशा से बच्चीसिंह साइकिल दौड़ाता हुआ आया
 उसने पोपटलाल को  लिफ्ट  देनी चाही और नजदीक पहुँचकर चीखकर कहा     पोपट  भाग
 


 पु पु पु पुलिस
लेकिन पोपटलाल अपनी जगह से नहीं हिला
 वह आत्मसमर्पण की मुद्रा में आ गया
 किंतु उसके पास खड़े दूसरे साथी ने अचानक एक लाइटर अपनी जेब से निकाला और उसे पोपटलाल के शरीर से छुआ दिया
 पोपटलाल हक्का बक्का हो कर जलने लगा और उसे जलाने वाला वह व्यक्ति वहाँ से भाग छूटा
पुलिस वाले तब तक बिलकुल निकट पहुँच गए
 दरोगा ने जलते हुए पोपटलाल को धक्का देकर जमीन पर गिरा दिया
 वह उसे जमीन पर रोल करके आग पर काबू पाने का प्रयास करने लगा
 एक पी
ए
सी
 वाले ने झटपट अपने गले के दोनों ओर पहना जाने वाला  बॉडी प्रोटैक्टर  उतारा और उससे पोपटलाल के शरीर को कवर करने का भरसक प्रयास करने लगा
 कुछ दूसरे जवान आसपास से मिट्टी उठाकर पोपटलाल पर झोंकने लगे
 किसी तरह आग पर काबू पा लिया गया
उधर भागते हुए बच्ची सिंह की साइकिल के पहिए में एक होमगार्ड ने दौड़कर अपना डंडा घुसेड़ दिया
 बच्ची सिंह भहराकर गिर पड़ा
 तब कई होमगार्डो ने जमीन पर गिरे हुए बच्चीसिंह की लाठियों से जमकर तुड़ाई कर डाली
तभी भागते हुए पोपटलाल के दोनों साथियों ने पलटकर एकबारगी कुछ ईंटों की बौछार की
 उससे पुलिस के दो जवान घायल हो गए
 एक पी
ए
सी
 वाले के चेहरे पर एक ईंट लगी और उसकी नाक से रक्त की धार फूट निकली
 तब तक और पुलिस आ गई
 अपने साथियों को चोट खाया देखकर सारा पुलिस बल बेकाबू हो गया और उसने बिना किसी आदेश की प्रतीक्षा किए कचहरी में चारों ओर धावा बोल दिया
अब तो जहाँ जो मिला उसे पुलिस और पी
ए
सी
 के डंडों का अकारण शिकार बनना पड़ा
 सब तरफ हाहाकार मच गया
 दे डंडा
 दे डंडा
 मार स्साले को
 कोई बचकर जाने न पाए
टंडन साहब के मुंशी जी गिरधारी लाल भी पिट गए
 उन्हें काफी चोटें आईं
 एक कलाई की हड्डी भी टूट गई
 इन सब घटनाओं के बीच मैं मासूम मूषक टंडन साहब की कार के नीचे अपनी दुम दबाए खड़ा खड़ा थरथर काँपता रहा
देखते ही देखते सारी कचहरी कंपाउंड में पुलिस ही पुलिस बिखर गई
 जवानों के बूटों की चरमराहट
 चंद कउवों की काँव काँव
 शेष सब सन्नाटा
 मैं क्या करूँ
 मेरी कुछ समझ में नहीं आ रहा था
 अब मैंने पुनः लुकते छिपते उस बेजान सी कचहरी में यहाँ वहाँ चक्कर मारना शुरू कर दिया
 आसपास के मार्गों पर जहाँ तहाँ खून के छींटे
 भगदड़ में छूटी हुई चप्पलें
 लावारिस पड़ी हुई साइकिलें
 बस  यही नजारा था
मैं लौट फिरकर दोबारा एकांत में खड़ी टंडन साहब की कार के निकट पहुँचा
 उसी समय वहाँ एक रिक्शा आकर रुका
 उस पर से संजय और मनोज उतरे
 संजय ने रिक्शा के पैसे चुकाकर जेब से चाभी निकाली
 उससे कार की ड्राइविंग सीट की ओर का दरवाजा खोला और दूसरी तरफ का दरवाजा खोलकर मनोज को बैठाया
 मैं भी जल्दी से कार में चढ़ गया
 कार चल पड़ी
संजय और मनोज की बातों से मुझे विदित हुआ कि जब उन्हें कचहरी में लाठीचार्ज होने और उसमें कई लोगों के घायल होने की सूचना मिली तो उन्हें टंडन साहब की तुरंत फिकर हुई
 संजय ने फौरन कोतवाली फोन मिलाया
 वहाँ से उसे कोई सही जानकारी नहीं मिली
 फिर उसने मनोज को अपने साथ लेकर जैसे ही कचहरी के लिए प्रस्थान करना चाहा  उन्हें एक परिचित वकील साहब रास्ते में मिल गए
 उन्होंने बताया कि टंडन साहब इत्यादि आंदोलनकारी वकील पहले ही गिरफ्तार होकर पुलिस लाइन ले जाए गए हैं
 इस पर दोनों मित्र भागकर पुलिस लाइन पहुँचे
 वहाँ उन्हें टंडन साहब गिरफ्तारशुदा सभी वकीलों के साथ सकुशल मिल गए
टंडन साहब ने अपनी जेब से कार की चाभी निकालकर संजय के हवाले की और उसे कचहरी में खड़ी कार ले आने को कहा
 उन्होंने यह भी निर्देश दिया कि वे लोग पहले अस्पताल होते जाए
 किसी ने खबर दी है कि शायद मुंशी जी घायल हो गए हैं
जिला अस्पताल का इमरजेंसी वार्ड भी एक अजीब चिड़ियाघर था
 ऐसा प्रतीत होता था  वहाँ इंसानों के बजाय भाँति भाँति के जानवर बसते थे
 बिना सींग और दुम के
 नर्सें और वार्ड ब्वाय सब भावशून्य
 डॉक्टर यंत्रचालित
 मरीज भगवान भरोसे
मरीजों के पलंग पर बिछी हुई चादरें लगता था किसी गढ़ैया में धुलवाकर बिछाई गई थीं
 उनका रंग सफेद के बजाय मटमैला था
 थूकदानों में गंदगी और रूई के टुकड़े तैरते हुए जुगुप्सा उत्पन्न करते थे
 फर्श चिपचिपा
 दीवारें उनींदी सी
 सारे बेड कराहते या बेहोश मरीजों से भरे पड़े थे
 चार बेड एक कोने में पलंग के अभाव में फर्श पर ही बिछे हुए थे
 कहीं दुर्घटना में घायल मरीज
 कहीं लाठी का घायल
 कहीं जहर खाया हुआ कोई प्रेमी युवक
 कहीं दहेज में जलाई गई कोई बहू
आज के लाठीचार्ज में गंभीर रूप से घायल नेता बच्चीसिंह  मुंशी गिरधारी लाल  मुंशी करीमुल्ला  पान वाला रमेसुर  चाय वाला मंगू और उसके यहाँ काम करने वाला एक नया लड़का भोला  मुवक्किल हरिप्रसाद  मुवक्किल फकीरचंद  मुवक्किल शाकिर अली  मास्टर सरजूप्रसाद  साइकिल स्टैंड वाला कन्हैया  फाउंटेन पेन की फेरी लगाने वाला राजू गुप्ता इमरजेंसी वार्ड में भर्ती थे
 दर्जनों हलके फुलके घायल व्यक्ति अस्पताल में  फर्स्ट एड  कराकर वहाँ से पहले ही चले गए थे
 पुलिस की ओर से भी तीन घायल जवान वहाँ भर्ती कराए गए थे
 आत्मदाह में झुलसे हुए पोपटलाल को पुलिस की देखरेख में लखनऊ मेडिकल कॉलेज रवाना किया जा चुका था
हेड मेट्रन ने वहाँ आकर सभी नर्सों को सूचना दी कि मंत्री जी आने वाले हैं
 फिर तो वहाँ जैसे कोई रणभेरी बज उठी
 नर्सें और वार्ड ब्वाय एकाएक चुस्त हो उठे
 उनके व्यवहार में सजगता और शालीनता की एक रेशमी लहर सी दौड़ गई
 एक जमादार तेजी के साथ इमरजेंसी वार्ड के फर्श पर फिनाइल का फटका मारने लगा
 मरीजों को उठा पकड़कर नई धुली एवं झकाझक सफेद चादरें बिछाई जाने लगीं
 थूकदानों की गंदगी ठिकाने लगाकर उन्हें स्वच्छ रूप से स्टैंडों पर लगाया जाने लगा
 चिकित्सा अधीक्षक घूम घूमकर स्वयं सबको हिदायतें देने लगे
देखते ही देखते वहाँ का जैसे नक्शा ही बदल गया
 अब चिकित्सा अधीक्षक दूसरे वार्डों की ओर निकल गए
 डॉक्टरों की एक टीम फिर से मरीजों का मुआयना करने लगी
 उनका हालचाल पूछने लगी
 बाहर की ओर अस्पताल में नालियों के आसपास चूना छिड़का जाने लगा
लगभग आधे घंटे बाद मंत्री जी ने इमरजेंसी वार्ड में प्रवेश किया
 उनके साथ मुख्य चिकित्सा अधिकारी  जिलाधिकारी  पुलिस अधीक्षक और डॉक्टरों का एक दल चल रहा था
 इस बीच इमरजेंसी वार्ड से सभी मरीजों के नाते निश्तेदार बाहर किए जा चुके थे
 केवल बेहोश पड़े मरीजों के पास या जिन्हें  ड्रिप  लगी थी  एक एक  अटेंडेंट  रहने दिया गया था
मैंने देखा कि मंत्री जी जैसे ही वार्ड में आए उनके पीछे वार्ड का प्रवेश द्वार बंद कर दिया गया
 वहाँ अस्पताल के दो कर्मचारी मजबूती से खड़े हो गए
 वे किसी को भी भीतर आने से रोकने लगे
 बाहर से दरवाजा खटखटाने की आवाज आईं
 दरवाजा नहीं खोला गया
इसी बीच एक डॉक्टर ने बाहर किसी काम से जाना चाहा तो बाहर से दरवाजा ठेलकर तीन चार पत्रकार भीतर घुसने का प्रयास करने लगे
 उनमें से एक के हाथ में कैमरा भी था
 बाहर खड़े कुछ पुलिस वाले भी उन्हें भीतर आने से रोकने लगे
अरे भाई हमें जाने दीजिए
 


 देखते नहीं हम प्रेस वाले हैं   उनमें से एक फोटोग्राफर बोला
 मगर किसी ने उसकी एक नहीं सुनी
 तब वह चिल्लाया     मंत्री जी
 देखिए  आपके राज में ये क्या हो रहा है
 


 ये पुलिस वाले हमें रोक रहे हैं
 


 आप इन्हें
मंत्री जी ने पलटकर देखा
 प्रेस वाले जानकर उन्होंने हाथ से इशारा किया कि उन्हें आने दिया जाए
 तब वह घचड़ मचड़ शांत हुई और सभी पत्रकार भीतर आ गए
मंत्री जी एक एक बेड के पास जाकर मरीजों का हालचाल पूछने लगे और अपनी सहानुभूति व्यक्त करने लगे
 वह मुंशी गिरधारी लाल के पास भी रुके  जिसके दाहिने हाथ में अब तक प्लास्टर बँध चुका था और सिर पट्टियों में लिपटा था
 बाईं आँख के नीचे एक सूजा हुआ नीला निशान था
उसी समय कहीं से एक फलों की टोकरी प्रकट हुई
 उसमें संतरे भरे हुए थे
 एक वार्ड ब्वाय उसे दोनों हाथों से पकड़े हुए था
 मुख्य चिकित्सा अधिकारी ने उसमें से दो संतरे उठाए और मंत्री जी के हाथों में मंद मुस्कान के साथ थमाए
 मंत्री जी ने संतरे मरीज की ओर बढ़ाए
 मरीज ने अपने बाएँ हाथ में लेने का प्रयास किया
 संतरे काफी बड़े थे
 अतः दोनों संतरे एक साथ एक हाथ से पकड़ने में मरीज को कठिनाई हुई  क्योंकि उसका दाहिना प्लास्टरयुक्त हाथ गर्दन से झूलती हुई पट्टी में लटका था
 उसने बाएँ हाथ को प्लास्टर वाले हाथ की बाहर निकली उँगलियों से मिलाया और किसी तरह दोनों संतरे ले लिए
प्रेस फोटोग्राफर ने कैमरे का बटन दबाया
  क्लिक  की आवाज हुई  परंतु कैमरे का  फ्लैश  नहीं चमका
 उसने कहा     एक मिनट
   और मंत्री जी को उँगली उठाकर जरा ठहरने का संकेत किया
 मंत्री जी और सभी अधिकारीगण चित्रवत से पत्रकारों की ओर देखते लगे
 अस्पताल में समय जैसे एक पल को ठहर गया
प्रेस फोटोग्राफर ने शीघ्रतापूर्वक पैंट की जेब से दो छोटे सेल निकालकर कैमरे में बदले
 कैमरा फिर से आँखों पर सेट किया
 साथ के एक पत्रकार ने मरीज के हाथों से वे दोनों संतरे वापस लेकर मंत्री जी को थमा दिए
 मंत्री जी पुराने थे
 इशारा समझ गए
 एक्शन रिप्ले
 उन्होंने संतरे पुनः मरीज के हाथों में देते हुए कैमरे की ओर देखा
 कैमरे का  फ्लैश  इस बार चमका
 फोटोग्राफर ने  थैक्यू  कहा और फलों के वितरण का सिलसिला अगले मरीज की तरफ चालू हो गया
मेरा मन घोर अवसाद से भर उठा
 एक नाली के रास्ते मैं उस वार्ड से निकल भागा
 हे भगवान
 यह मैं कहाँ फँस गया हूँ
 


 कैसी दुनिया है यह
 


 अब मुझे यहाँ नहीं रहना है
 तो फिर किधर जाऊँ
 


 भीतर से आवाज आई कहीं भी
 और मैं बेतहाशा भागने लगा
भागता गया
 भागता गया
 भागने के अलावा फिलहाल मुझे कुछ और सूझ नहीं रहा था
 सर्दियों में शाम छह बजे तक पूरी रात घिर आती है
 एक जगह जरा थमकर मैंने म्यूनिस्पेलिटी की फट गई  वॉटर लाइन  से बहता पानी पिया
 फिर चल पड़ा
अब मेरे दिमाग ने दुबारा काम करना शुरू कर दिया था
 मैं सोच रहा था कि यह भी एक विचित्र युग है
 इसमें शहर गाँवों पर पल रहे हैं और गाँव शहरों में मर रहे हैं
 शहर जो सभ्यता और संस्कृति के जीवंत केंद्र होने चाहिए  मनुष्य की अंधी महत्वाकांक्षाओं और स्वार्थपरताओं में घिरकर मुर्दाघर बनते जा रहे हैं
 यहाँ जीवितों का सम्मान कोई नहीं करता
 चाहे कितना बड़ा महापुरुष कोई जीते जी क्यों न हो  मरने के बाद ही उसकी याद आती है
 और तब उसे मूर्ति की शक्ल में चौराहे चौराहे खड़ा करने की होड़ लग जाया करती है
जनसुविधाओं के लिए यहाँ यंत्र तो हैं  परंतु जिस तंत्र द्वारा वे संचालित होते हैं उसे मंत्र देने वाला कहीं खो गया है
 एक दिशाहीन भटकाव व्यक्ति को पीसे डाल रहा है
 एक अदद मसीहा की तलाश जारी है
मेरे कानों में रेलवे इंजन की आवाज सुनाई दी
 शायद मैं अब तक मालगोदाम के निकट पहुँच गया था
मैं रेलवे लाइन के किनारे किनारे चलता गया
 कुछ दूर पर रोशनी का एक गोदाम सा दिखाई दिया
 मैं उसी ओर बढ़ता गया
 निकट पहुँचकर देखा
 वह रेलवे स्टेशन था
 प्लेटफार्म नंबर दो पर लगी बत्तियाँ ऊँघ रही थीं
 प्लेटफार्म नंबर एक गुलजार शाह का मेला था
 प्लेटफार्म नंबर दो भूतों का डेरा था
इस चहल पहल भरे प्लेटफार्म पर किसी ट्रेन की प्रतीक्षा चल रही थी
 पूरी सब्जी का ठेलेवाला पूरियाँ छान रहा था
 लाल कमीज वाले बिल्लाधारी कुली यात्रियों का सामान प्लेटफार्म पर उतारकर दाएँ बाएँ खड़े थे
 यात्रीगण बार बार रेलवे लाइन की ओर झुककर पूर्व दिशा से आने वाली ट्रेन की पहली झलक लेने की फिराक में थे
 सिगनल हो चुका था
थोड़ी देर में ट्रेन भी आ गई
 एक बूढ़ा आदमी एक छोटी सी प्लास्टिक की कंडिया हाथ में लटकाए खंबे के पास खड़ा था
 ट्रेन के रुकते ही उसने भी भीड़ के साथ एक डिब्बे में चढ़ने का प्रयास किया  लेकिन डिब्बे से उतरने वाले लोगों की झोंक में ढकिलकर वह फिर उसी स्थान पर आ गया जहाँ से चला था
 उसने फिर डिब्बे में चढ़ने का प्रयास किया
 इस बार वह गिरते गिरते बचा
 आखिर में पीछे हट गया
 शायद उसने यह फैसला कर लिया था कि और सभी के चढ़ जाने के बाद ही वह ट्रेन में चढ़ेगा
वह एक खाली हो चुकी बेंच पर बैठ गया
 उसने अपनी कंडिया जमीन पर रख दी
 कंडिया में मुझे  चौकोर खानों के बीच से  एक छोटे से टिफिनदान का आभास मिला
 अब तो एक पंथ दो काज
 मैं बूढ़े की नजर बचाकर उस कंडिया में घुस गया
 कुछ ही क्षणों बाद जब बूढ़ा अनारक्षित  कंपार्टमेंट  में घुसा तो मैं भी उसके साथ साथ ट्रेन में आयातित हो चुका था
कंपार्टमेंट खचाखच भरा था
 उसमें एक दूसरे किस्म का हिंदुस्तान समाया हुआ था
 बंगाली  बिहारी  पंजाबी  यू
पी
 वाले और सभी तो
 सब एक दूसरे से सटे हुए थे  लेकिन एक दूसरे से अजनबी थे
 अपनी अपनी मंजिलों और अपनी अपनी तात्कालिक आवश्यकताओं की पूर्ति में चिंतित
 उस दमघोट माहौल में कोई किसी को मुँह लगाने को तैयार नहीं था
एक बर्थ पर एक स्त्री लेटी थी
 वह दर्द से हौले हौले कराह रही थी
 एक व्यक्ति उसके पैताने बैठा एक छोटी सी लड़की को एक फ्लास्क में से पानी पिला रहा था
 उस बर्थ के सामने वाली बर्थ पर छह आदमी एक दूसरे से सटकर बैठे थे
 दो आदमी बीच की खाली जगह में और कई आदमी उस जनरल कंपार्टमेंट की साइड गैलरी में खड़े थे
 ऊपर की बर्थों पर भी कई आदमी बैठे थे
 पूरे डिब्बे का यही हाल था
 ठसाठस कंपार्टमेंट
 घुटन और पसीने की बदबू
मेरे साथ का बूढ़ा भी किसी तरह वहाँ घुसकर खड़ा हो गया
 बिटिया को पानी पिलाकर उस व्यक्ति ने थोड़ी जगह बूढ़े के लिए भी बनाई और उसे बैठ जाने का संकेत किया
 बूढ़ा कोने पर टिककर बैठ गया
 उसने कंडिया अपने टाँगों के पास बर्थ के नीचे रख ली
 खिड़की के बाहर प्लेटफॉर्म की ओर से पान बीड़ी सिगरेट और चाय बेचने वालों की आवाजें आ रही थीं
एक झटका लगा और ट्रेन चल दी
 उसी समय भागते हुए चार नौजवान उस डिब्बे में चढ़े
 अपने बाहुबल के मद में चूर जब वे चारों इस तरफ पहुँचे तो सबसे आगे वाला नौजवान बर्थ पर लेटी उस स्त्री को देखकर उस व्यक्ति से कहने लगा    ए लाट सा ब  उठो



 अपनी औरत को उठाओ
इस पर उस व्यक्ति ने विनम्रता से कहा     भाई जी
 मेरी औरत बीमार है
 इसे बहुत तेज बुखार है



 हम लोग बड़ी दूर से आए है
 अयोध्या गए थे
 श्रीराम जनमभूमि का दर्शन करने
 अब वापस जाते हैं
बेकार की बात मत करो
 उठाओ उसे     वह नौजवान दबंगई से कहने लगा     यह सीट किसी के बाप की नहीं है
बापू  ये लोग कौन हैं
   छोटी लड़की ने मासूमियत से पिता से पूछा
चुप
   भयभीत होते उस व्यक्ति ने अपनी लड़की को उँगली का इशारा किया
 उसने अपनी स्त्री को उठाकर बैठा दिया और लड़की को उसके बराबर में बैठाकर स्वयं खड़ा हो गया
 उन चार नौजवानों में से तीन परस्पर सटकर बैठ गए
 एक खड़ा रहा
 ट्रेन ने गति पकड़ ली
खड़े हुए नौजवान को उसके तीनों साथी दाँत चमकाकर चिढ़ाने लगे
 वह चौथा नौजवान कुछ देर तक तो सहता रहा
 फिर वह भी धम्म से बूढ़े के बराबर में धँसकर बैठ गया
 बूढ़ा तो पहले ही बर्थ के कोने पर टिका बैठा था
 इन लोगों की धृष्टता पर उसे भी उठ खड़ा होना पड़ा
अब उस छोटी लड़की का पिता और उस स्त्री का पति पहली बार बोला     हमारे गुजरात में तो ऐसा नहीं होता
एक नौजवान ने यह सुना
 उसने दूसरे से कहा
 दूसरे ने उस व्यक्ति से पूछा     तुम गुजरात से आए हो
 गुजरात में कहाँ से
वह व्यक्ति कुछ न बोला
 बीमार स्त्री थोड़ा खाँसी
 इस पर नौजवान से रहा न गया
 उसने मुड़कर उस छोटी लड़की से पूछा     सुनो


 तुम लोग गुजरात में कहाँ रहते हो
लड़की कुछ न बोली
 बस  टुकुर टुकुर ताकती रही
 लेकिन इस बार उसकी रोगिणी माँ ने धीरे से जवाब दिया     सूरत में
   उसके बाद वह बुरी तरह खाँसने लगी
सूरत का नाम सुनते ही वे चारों नौजवान उछलकर बर्थ पर से खड़े हो गए
 सामने की बर्थ पर बैठे लोगों में से भी कुछ लोग खड़े हुए और एक एक करके वहाँ से खिसकने लगे
यह देखकर सहसा मुझे याद आया कि कुछ महीने पहले जब मैं लखनऊ में था  उन दिनों गुजरात के सूरत में फैले प्लेग की चर्चा बड़े जोरों पर थी
 लगता है  उन अफवाहों को अभी भी लोग भूले नहीं थे
 प्लेग के कारण सूरत से पलायन करने वालों की रोकथाम के भी उन दिनों विशेष प्रयत्न हुए थे
 यह याद आते ही मुझे एक मनोविनोद सूझा
 चूहे तो वैसे ही प्लेग फैलाने के लिए बदनाम हैं
 अतः मैं झट से बूढ़े आदमी की कंडिया से निकलकर एक यात्री की पैंट पर चढ़ गया
 वहाँ से सर्र से मैं एक दूसरे यात्री की बाँह पर चढ़ गया
 उस यात्री ने अपनी बाँह को एक झटका दिया तो मैं  चीं चीं चीं  की आवाज निकालता हुए एक तीसरे यात्री पर कूदा
 तब मुझ चूहे को देखकर वहाँ कई लोगों के कंठ से एक साथ चीखें निकल पड़ीं
 लोग कंपार्टमेंट के उस हिस्से से दूसरे हिस्सों की ओर भागे
इस तरह देखते ही देखते आमने सामने की वह दो बर्थें खाली हो गईं
 और वहाँ पर शेष रह गया वह गुजराती परिवार तथा मैं यू
पी
 का मूषक
 ऊपर की बर्थो के मुसाफिर भी उसी चक्कर में रफू चक्कर हो गए
बीमार स्त्री फिर से उसी बर्थ पर लेट गई
 उसका पति अपनी प्यारी सी बिटिया के साथ सामने वाली बर्थ पर आराम से लेट गया
 इधर मैं अपनी आगे की यात्रा के बारे में विचार करता हुआ उस पूरी ट्रेन के फर्श पर यत्र तत्र विचरण करने लगा
जीवन कितना रहस्यमय है   इस रहस्य को जानने की मनुष्य जितनी कोशिश करता है  काल की गति उसकी समझ और ग्राह्यक्षमता से और भी तीव्र होने के कारण बहुत कुछ जाना बूझा पीछे छोड़कर उसको कुछ और अंवेषण करने में भटका देती है
 एक स्तर पर पहुँचकर जब वह यह समझने लगता है कि उसने बहुत कुछ जान लिया है तो जीवन के और भी नए अनुभव यह जताने लगते हैं कि अभी उसने कुछ भी नहीं जाना है
बहुत कुछ देखा सुना काल के थपेड़ों के साथ साथ विस्मृत भी होता चलता है
 इस जीवन को समझने के लिए एक नहीं कई जन्म चाहिए
 और फिर  मूषक योनि की तो अपनी अलग ही सीमाएँ हैं
यह रेलगाड़ी यदि हरिद्वार पहुँची तो वहाँ से मैं तपस्या के लिए हिमालय की कंदराओं की ओर निकल जाऊँगा
 मेरी तपस्या से यदि इस चराचर जगत की माता प्रसन्न हुईं तो मैं उनसे यही वर माँगूँगा कि अगले जन्म में वह मुझे पुनः मनुष्य योनि प्रदान करें
 मैं अपने देश के लिए कुछ करना चाहता हूँ
 मुझे मोक्ष नहीं चाहिए
